<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.4.0" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Még egy csokrot by Mór
Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i2 {
 display: block;
 margin-left: 1em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

li.li2 {
 text-indent: 1em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>

The Project Gutenberg EBook of Még egy csokrot, by Mór Jókai

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.

Title: Még egy csokrot
       Elbeszélések

Author: Mór Jókai

Release Date: March 14, 2018 [EBook #56740]

Language: Hungarian

Character set encoding: UTF-8

*** START OF THIS PROJECT GUTENBERG EBOOK MÉG EGY CSOKROT ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_223">223</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=-ehkAAAAMAAJ">http://books.google.com/books?id=-ehkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">LXIX. KÖTET</span></p>
<p class="center"><span class="caption">MÉG EGY CSOKROT</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1897</span></p>
<hr class="chap" />
<h1>MÉG EGY CSOKROT</h1>
<p>&nbsp;</p>
<p class="center"><span class="caption">ELBESZÉLÉSEK</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1897</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<h2>AZ APJA FIA.</h2>
<h3>I. PÁRBAJ A HAJDANKORBAN.</h3>
<p>A tizenkétéves hosszú harcz alatt, a mit II. Rákóczy Ferencz
vívott Bécs ellen, igen szigorú haditörvények voltak hozva a
párbajvívók ellen.</p>
<p>Korábbi törvényeink a párbajt csak mint törvényes bizonyítékot
ismerték: mint Istenitéletet. A ki olyan főbenjáró bűnnel volt
vádolva, a mit nem lehetett rá bizonyítani, kötelezve volt a
vádolójával életre-halálra megvívni. A párviadalt a biró rendelte
el s a győztes vádlottat ártatlannak mondá ki a viadal
végeztén.</p>
<p>A kuruczvilágban megfordították a szokást; a párbaj
halálbüntetés alatt lett eltiltva, még pedig a magyar táborban épen
úgy, mint a németben. A ki az ellenfelét megölte, annak fejvétel
volt a díja; ha kisült rá, hogy vívásközben bandíta-cselt használt,
az úgynevezett Jarnac-vágást alkalmazta, vagy az ellenfelének a
kardját elkapta, akkor a fejvétel előtt még elébb a karja vágatott
le.</p>
<p>Hasonló büntetés érte a párbajsegédeket is.</p>
<p>Akkoriban tudniillik nehezebb feladatuk volt a secundansoknak,
mint az, hogy a pisztolyokat jó erősen megtöltsék s aztán
félreálljanak valami fa mellé, nehogy a neki veszekedett pisztoly
mikor elsül, valamelyik segédnek a pantallonját likaszsza ki: a
kuruczvilágban maga a négy segéd is belekeveredett a viadalba; a
mint látta az egyik, hogy a védencze hanyatlik, segítségére rohant,
mire aztán az ellenfél segédében ő is emberére talált, utoljára
három <span class="pagenum"><a name="Page_2" id=
"Page_2">-2-</a></span> párbaj lett az egyből, hat szál kard
csattogott össze, s legkevesebb három halott maradt a
viadaltéren.</p>
<p>A párviadalt tehát eltiltották innen is, túl is, azon helyes
indító okból, hogy általa fogyasztva lesz a legvitézebb harczosok
száma a tulajdon táborban.</p>
<p>Azt pedig, hogy a vitéz hadfiak borozás közben össze ne
szólalkozzanak, egymást csípős tréfákkal meg ne sértsék, elrendelni
akkor épen úgy nem lehetett, miként most. Hogy épenséggel egy pár
szép szem miatt, tűzvérű férfiak fel ne lobbanjanak: az még
kivánságnak is sok volna. A kötény a legveszedelmesebb zászló a
háborúban. «Militat omnis amans» mondja a poézis: «amat omnis
militans»,<a name="FNanchor_1" id="FNanchor_1"></a><a href=
"#Footnote_1" class="fnanchor">1)</a> fordítja vissza a próza.</p>
<p>A becsületeért és a szerelmeért pedig nemcsak szokás, nemcsak
illendőség, de kötelesség is, hogy minden férfi a kardjához kapjon.
Már t. i. a ki nemesember és katona. A paraszt elvégzi
fütykössel.</p>
<p>Hogy tehát az indulatnak is, a kötelességnek is elég legyen
téve, azt az expedienst találták ki a katonai törvényhozók, hogy az
összekoczódó felek ne egymást hívják ki, ha sérelem van közöttük,
halálos tusára; hanem az ellenséget. Kihívó és kihívott, sértő és
sértett, a kartell szerint, a mint a legelső alkalommal
összetalálkoznak egy ellenséges csapattal, kirugtatnak a középre s
fenhangon felhívják az ellenség legvitézebb bajnokát hősi
párviadalra, s akkor aztán azzal a legderekabb vitézzel, a ki
bizonyosan nem várat magára, a két tábor színe előtt
megverekszenek, míg vagy győz valamelyik, vagy ott hagyja az
életét.</p>
<p>Ezt úgy hívták, hogy «ellenség előtti párbaj».</p>
<p>Hozzá képzelve azt az egész lovagias korszakot, az akkori
fogalmakat, a rég elenyészett indulatokat, ez a párbaj
«négyes»-ben, ez a halál kontratáncza, – a quadrille golyóval,
dákossal, karddal: valóban regényes lehetett. <span class=
"pagenum"><a name="Page_3" id="Page_3">-3-</a></span></p>
<p>De nagyon jó, hogy II. Rákóczy Ferencznek ezen törvényét nem
czikkelyezték be a Corpus Jurisba; mert ha ez ott volna, akkor most
az a helyzet állna elő, hogy valahányszor a magyar parlament egy
pár tüzesvérű tagja heves összeszólalkozás miatt, vagy
kiegyenlíthetetlen véleménykülönbségből jónak látja a
Komjáthy-pisztolyokhoz nyulni, tehát nem egymást tartoznának
provokálni, hanem két hasonló kaliberű Reichsrathját a bécsi
parlamentnek.</p>
<p>Akkoriban pediglen nagy tiszteletben tartották ezt a drákói
törvényt s hogy annak végrehajtásánál a legpártatlanabb eljárás
legyen követve, a párbajvívók fölötti itéletmondásnál a katonai
törvényszékben a parancsoló tábornokon kívül még egy világi elnök
is hivataloskodott; annak a városnak a bírája, a melynek a
területén a párbaj végbement; vagy az alispán, ha ez kinn a mezőn
történt. Semmi appelláta.</p>
<p>A szigorú itéletnek csak egy javítása volt: a király, vagy a
fejedelem kegyelmezési joga. Rendesen megkegyelmeztek az elitélt
párbajvívónak, a halálitéletét rangja és nemessége elvesztésére s
számüzetésre változtatva. Ezért volt minden halálraitélt három
napig a sirhalomházba kitéve. Ez a három napi bitó-haladék arravaló
volt, hogy a hírnök meghozhassa a kegyelmet idejére. Ha eltalált
vele késni, akkor bizony a szegény bűnösnek a fejével kellett
megfizetni az utak hiányos voltát, – vagy talán a boroknak a
bőségét, a miket a staféta útközben a garatra eresztett.</p>
<p>1705-ből maradt fenn egy ilyen párbajvívásról szóló per, melyben
a vádlott Mayer Károly főstrázsamester (major). Az itélőbirák
voltak: Chassant brigádos, báró Vissenaque ezredes, a Rákóczy
hadseregében levő franczia főtisztek; báró Kessel, a kurucz-német
hadak ezredese s lőcsei parancsnok, Bajcsy György, kézsmárki
főparancsnok és alezredes, Arndt és Unrein századosok; aztán
Palásthy hadsegéd és Szarka hadbiró. A törvényszék kettős
elnökségét vitte Berthóthy Ferencz altábornok, <span class=
"pagenum"><a name="Page_4" id="Page_4">-4-</a></span> kassai vezér
és polgári részről a kézsmárki biró, Kray Jakab.</p>
<p>Hogy miért hívták meg az elnökségre a kézsmárki birót, holott a
párbaj Lőcse határában esett meg? annak magyarázatául szolgál az,
hogy a lőcsei biró súlyos betegen feküdt himlőben: ez a plága
grassált akkor a városban; azért a törvényszék is Kézsmárkon ült
össze, a Tököli-várkastély termében.</p>
<p>A delinquens Mayer Károly lifflandi születésű volt: rigai
ó-nemesi család sarja; eszes, vitéz, de mindenféle rossz
szenvedélyekkel teljes kalandhős; elébb Ágost lengyel király
hadainál szolgált, azután jött át Rákóczyhoz s még egy jó
czimboráját, báró Gedent is átcsábítá a kuruczokhoz.</p>
<p>Ez a jó czimboraságon kívül még sógora is volt. Mayer a hugát
birta nőűl.</p>
<p>A csapodárkedélyű vitéz nem igen nagy lelkiismerettel tartotta
meg az oltár előtti esküjét, a hadjárat alatti barangolásában
el-elhagyogatta a hites feleségét, egyetlen gyermekével, egy kis
leánykával; legtöbbször pénzt is elfelejtett neki küldeni s azok
bizonyára inséget is szenvedtek volna, ha Geden nem segélyezi őket
hébe-hóba. Mikor összekerültek, akkor természetesen eget-földet
esküdött a csélcsap a síró feleségének, hogy kiengesztelje, míg
végre a kis leány összebékítette őket.</p>
<p>Azt mind a ketten bálványozták.</p>
<p>Olyan is volt a kis Klarissza már nyolcz éves korában, mint egy
kis ördög. Pajkos, dévaj, nyalánk, hizelkedő, szeszélyes, durczás,
füllentésben kitünő, cziczomás, egy szóval szeretetreméltó.</p>
<p>A milyen csak egy vádorló katonatisztné leánya lehet, a ki soha
sem ismerte ezt a szót: «otthon». Egyik ember nyakából a másikba
untalan. Egyik nap dinom-dánom, másik nap éhkoppot nyelni. Minden
dáridóban résztvenni, szabadszájú urak dévaj beszédein nagyokat
nevetni; azoktól olyan nótákat eltanulni, a miknek hallatára a
férfisereg <span class="pagenum"><a name="Page_5" id=
"Page_5">-5-</a></span> kaczag, a hölgyek elpirulnak; az asztal
közepén tánczolni, hozzászokni a kéregetéshez s szerepet vinni az
inséges duóban, aztán háta mögött kinevetni a megfejt adakozót. És
a mellett jól tudni már nyolcz esztendős korában, hogy micsoda
angyali szépség! Ezt hallani mindenkitől, ezt látni minden tükörből
s ha más nincs, a mosdótálának a vizéből, s aztán osztályozást
tenni a minden oldalról kapott csókban: ez letörülni való, ez
sikongatásokra méltó, ez visszaadni való csók.</p>
<p>Mire viszi ez, ha megnő?</p>
<p>Egyszer aztán Mayernek a felesége egy Lőcsén tartott dáridó
alkalmával legcsalhatlanabb bizonyítékát találva a férje
hűtlenségének, a fölött annyira elkeseredett, hogy félóráig
tánczolta a lengyelt a legnagyobb hévvel s akkor rá egy jó pohár
sorbethet ivott. Attól aztán galloppozó tüdővészt kapott és pár hét
alatt áttánczolt a másvilágba.</p>
<p>Az egész világ tudta és beszélte, hogy a fiatal asszony
szándékosan ölte el magát, méltó elbusulásában.</p>
<p>Mayer Károlynak aztán az árván maradt gyermekét magához kellett
venni. Nagy szomorúságot mutatott ez eset után, még nagyobb
szeretetet a gyermekéhez s azt hitte, hogy azzal minden tartozását
lerótta, hogy ezentúl akárhová ment, a kis leányát mindenütt
magával vitte, kézen fogva.</p>
<p>Hanem sógorát ezzel nem áltatta el.</p>
<p>Báró Geden, a mint a testvére gyászos haláláról értesült s annak
az okát is természetesen megtudta, sietett levélben közölni a
kedves czimborájával e fölötti véleményét.</p>
<p>Mindenekelőtt lehordta őt kegyetlenül a kicsapongásaiért s a
rossz bánásmód miatt, a mivel a szegény testvérét a sírba vitte.
Azután azt követelte tőle, hogy rögtön szolgáltassa ki az árván
maradt gyermeket ő neki, majd ő el fogja őt küldeni Krakkóba, az
apáczákhoz, ottan nevelteti; de az apjánál nem hagyja, mert annak a
gondviselése alatt abból a leányból nem lesz más, mint
világpéldája. <span class="pagenum"><a name="Page_6" id=
"Page_6">-6-</a></span></p>
<p>Hogy ez a követelés nem történt meg kiméletlen vonatkozások
nélkül Mayer Károly személyére, az megint igen természetes.</p>
<p>Mayer Károlyt ez a levél nemcsak mint apát, de mint
katonatisztet is mélyen sértette. Ilyesmit zsebre nem dugnak. A
becsületsértésnél vége minden barátságnak, atyafiságnak: rögtön
küldé a kartellvivőit báró Gedenhez, s kihívatta a sógorát
párbajra.</p>
<p>Mind a ketten lifflandiak voltak, a kiknek a párbajvívásról való
fogalmaik egészen elütnek az itt divatozó szokástól.</p>
<p>A segédek kardpárbajban állapodtak meg, halálos kimenetellel:
egészen a Lifflandban használt divat szerint.</p>
<p>A lőcsei temető volt választva a viadal színteréül; a minek
éjjel, holdvilágnál kellett végbemenni.</p>
<p>Tíz lépésnyi küzdőtér volt kiszabva a vívó felek számára: a két
végén a vívópályának volt egy-egy megásott sír, nyolcz lábnyi
hosszú, hat lábnyi mély, a melyike a vívóknak a sír széléig engedi
magát szoríttatni, az azután bele is temethezhetik.</p>
<p>A segédek pedig a sír tulsó szélén állnak fel s e szerint a
vívóknak segítségére nem rohanhatnak.</p>
<p>Másnap reggel báró Gedent ott találták az egyik sírban fekve,
több szurással a mellén, a mik közül egy a szivét járta
keresztül.</p>
<p>Mayer Károly elmenekülhetett volna: közel a határ; ha a kis
lányt el akarta volna hagyni.</p>
<p>Hanem az apai érzés volt az egyedüli igaz szivében. Ezt a kis
gyermeket nem tudta ott hagyni minden gyám nélkül az idegen
világban; visszament érte a városba. Onnan pedig éjszaka ki nem
bocsátották. Reggelre kitudódott a halálos kimenetelű párbaj, s
Mayer Károlyt azonnal házi árestom alá helyezték. A párbajsegédek
elmenekültek.</p>
<p>A házifogság addig tartott, a míg a kassai főparancsnok
Berthóthy megérkezett. Ekkor a porkoláb bejelenté Mayernek,
<span class="pagenum"><a name="Page_7" id="Page_7">-7-</a></span>
hogy kocsira kell ülnie; átviszik Kézsmárkra, ott ül össze a
haditörvényszék.</p>
<p>– Hát a kis leányommal mi lesz? kérdezé Mayer.</p>
<p>– Gondoskodtak róla. A kézsmárki biró felesége fogadja
örökbe.</p>
<p>– Micsoda örökbe?</p>
<p>– Hát hogyha kegyelmedet főbe puffantják.</p>
<p>– Már most értem.</p>
<p>Odáig tehát magával vihette a kis Klarisszát s az úton
hallgathatta a gyermek fecsegéseit, hogy majd, ha ő nagy lesz,
aztán férjhez megy egy herczeghez, hát akkor milyen szép aranyos,
ezüstös bandelièret fog hímezni az apjának.</p>
<p>Mikor Leibitz város határába érkezet a szekér, a kiséretét
képező lovasság hadnagya odajött, s engedelmet kért a
főstrázsamester úrtól, hogy kénytelen itt e határban a kezeire és
lábaira lánczokat rakatni; mivelhogy ez itt lengyel illetőség, a
zálogba tett XIII. város területe: ha itten megtalálna ugrani a
fogoly, neki, a kurucz hadnagynak, semmi joga nem volna őt üldözőbe
venni; azért az elővigyázatnak van értelme.</p>
<p>Mayer major meghagyta azt történni magával, nagy kedvtelésére a
kis Klarisszának, a ki véghetetlen mulatságosnak találta, hogy a
papa milyen csörgő-börgő ékszereket kapott a kezére lábára: ez épen
olyan, mint mikor a dzsindzsi tánczban<a name="FNanchor_2" id=
"FNanchor_2"></a><a href="#Footnote_2" class="fnanchor">2)</a>
meglakatolják a tánczosnak a kezeit, lábait, s így kell neki járni
a dali tánczot, hogy az csupa nevetség. Vajon az apa is tánczolni
fog-e ezekkel a csilingelőkkel?</p>
<p>Leibitztól, a mi még akkor nevezetes nagy város volt, csak egy
negyedórányira van már Kézsmárk: akkoriban hatalmas bástyákkal
körülvett erős hely, vízárkokkal, miket a Poprád és Leibitz patak
tölt meg. A város kapuja <span class="pagenum"><a name="Page_8" id=
"Page_8">-8-</a></span> fölött emelkedik az a hatalmas őrtorony, a
mit az egész Szepesség segített építeni a husziták betörései ellen;
az ötemeletes bástyafalú toronyból nagy messzeségre ellátni, mikor
hegyköd nincsen.</p>
<p>De még itt a kapuban sem vették le a lánczokat Mayer Károlyról,
hanem úgy vitték a városházáig a szekéren megvasalva. A lépcsőkön
is úgy kisérték fel, miközben a kis Klarissza, minden lépcső-fokon
egyet ugorva, utánzá a láncz tréfás zenéjét: «Csing-ling! Klingend
Ring! spring, spring, Czinderling!»<a name="FNanchor_3" id=
"FNanchor_3"></a><a href="#Footnote_3" class="fnanchor">3)</a></p>
<p>Kray Jakab biró elé vezették a deliquenst a leánykájával
együtt.</p>
<p>Kray szép, tiszteletparancsoló jelenség volt; ötvenes éveken
túljáró férfi, de még mindig deli termet, tetszetős tekintet; arcza
ősmagyar kifejezésű (családja Sárosvármegyéből eredt); viselete a
kézsmárki divat szerinti, félig magyar, félig német (mint a
krónikairó mondja: «halb Teutsch, halb ungarisch, so seltzam heraus
kommet») tudniillik a zsinóros dolmány mellé kihajtott csipkegallér
a nyak körül, s a sarkantyús sárga csizmákhoz és veres nadrághoz
pötyögős bársony pulider. A válláról pedig magyaros kaczagány
helyett, hosszú violaszín selyempalást függ alá, a minek a szélei
talitarka virágokkal vannak tenyérnyire kihímezve.</p>
<p>A kis Klarissza nem is mulasztotta el azt a czifra palástot
azonnal szemügyre venni, a két kezébe fogva a szegélyét s szakértő
vizsgálat alá fogva annak hímzéseit, a míg a biró az apjával
foglalkozott.</p>
<p>– Vegyétek le a lánczokat a főstrázsamester úrról! parancsolá
csendes, mélyen döngő hangon a biró; a beszéde hasonlító a dalhoz,
olyan zengése volt. A hajduk megtették, a mi parancsolva volt.
Aztán nyájas arczczal fordult a fogolyhoz: «én nem tekintem
kegyelmedet úgy, mint közönséges deliquenst; sok országot bejártam
életemben; <span class="pagenum"><a name="Page_9" id=
"Page_9">-9-</a></span> némely nemzetnél nem tekintik bűnnek, sőt
kötelességnek azt, a mivel kegyelmed vádoltatik. Hanem az igazságot
azért a törvény szerint kell kiszolgáltatni. Ha kegyelmed lovagi
szavát adja arra, hogy nem fog e városból megszökni, sem maga és
más ellen semmi erőszakot meg nem kisért, akkor nemcsak láncz
nélkül, de egészen szabadon járhat e városban, itélethozatalig, s
börtön helyett az én házam lesz a lakása, a hol a feleségem és a
fiam szivesen látják kegyelmedet, kis leánykájával együtt
vendégül.</p>
<p>Mayer Károly a szivélyes felszólításra a kezét nyujtá a birónak
parolázás végett; mire ez azonban a palástja alá dugta el a kezét,
s félmosolylyal mondá:</p>
<p>– Nem nekem fogja kegyelmed adni a paroláját, major úr, mert én
birája vagyok; hanem ennek a két érdemes polgárnak itt, a kik
kegyelmedért kezességet vállalnak: Frölich Ignácz és Frölich
Kristóf uraknak.</p>
<p>– Ah, a nagy mathematicus Frölich Dávid fiai? szólt Mayer
Károly. Hogy ne ismerném e nevet? vissza kellene kérnem a
professoromtól a tandíjt, ha Frölich Dávidot nem ismerném.</p>
<p>– A feleségem bátyjai. Tevé hozzá Kray Jakab.</p>
<p>Mayer Károly tehát a két derék polgárnak köté le a
becsületszavát, hogy a biró által nagylelkű bizalommal engedett
szabadságával visszaélni nem fog.</p>
<p>Erre a két polgár aláirta a nevét a kezességlevélnek, melyben
vagyonukkal és fejükkel jót állnak egyetemlegesen a vád alatt levő
főtisztért.</p>
<p>E perczben lépett be a biró szobájába annak a fia. Ennek is
Jakab volt a neve.</p>
<p>Szép, erőteljes, nyulánk suhancz, valamit tizenöt éves; de
tizennyolcznak is beválna a termetére nézve.</p>
<p>– Eredj, fiam, vezesd el a lovag urat a házunkhoz, inte neki az
apja. Isten kegyelmeddel. Ebédnél majd látjuk egymást.</p>
<p>Az ifju Kray Jakab elvezette a vádlott főtisztet a házukig,
<span class="pagenum"><a name="Page_10" id=
"Page_10">-10-</a></span> s minthogy nagy volt az utczán a sár, a
kis Klarisszát az ölében vitte odáig.</p>
<h3>II. AZ APJA LEÁNYA.</h3>
<p>A míg az ölében vitte a sáros utczán végig a kis Klarisszát
Jakab úrfi, a gyermek folyvást tartotta beszéddel; «ejh, de szép
fekete hajad van neked: Jakabka! ebből lehetne ám gyűrűt kötni.
Aztán az enyimből, az meg sárga. Abból lennének a betük. Van neked
olyan kicsi hugocskád mint én? Nincs? Hát ki köti fel akkor a
nyakravalódat, mikor az iskolába mégy? Hogy te már nem jársz
iskolába? Hát már mindent kitanultál? Hát tánczolni tudsz-e? Nem
tudsz? A selyemtánczot sem tudod? Hát a vánkos tánczot? Azt sem. No
arra meg én taníthatnálak meg. Micsoda? Hogy te arra nem érsz rá:
dolgod van az árkolájban. Hát te katona akarsz lenni? Akkor légy
lovas katona: az nagyon szép. Azt legjobban szeretem. A
pattantyúsok mind olyan csampások. Mindnek be van a füle dugva
pamuttal, nagyot hall, s az orra fekete, mert a lőporfüst megfogja
s csak odáig szokott mosdani. Hoppszá!»</p>
<p>A kapu alatt letette az öléből Jakab a gyermeket, aki aztán
köszönés fejében egy csókot nyomott a lovagja ajkára, a mitől az
fülig elpirult. Klarissza ezt így tanulta, Jakab pedig még sehogy
sem tanulta.</p>
<p>Az ifjoncz aztán felvezette a lépcsőn Mayert, a leánykájával, az
anyjához.</p>
<p>Kray Jakabné még maga is gyönyörű szép asszony volt; párját
lehetett keresni az egész Szepességben: karcsú, délczeg termet,
szobormintának való idomokkal; arcza oly üde és tündöklő, hogy a
legnagyobbik fia nővérének adhatná ki vele magát: különösen azok a
nagy varázsteljes, sugárzó fekete szemei, a miktől holdkóros lett,
a ki sokáig nézett beléjük. Szerencse, hogy nem igen szokta ezeket
mutogatni. <span class="pagenum"><a name="Page_11" id=
"Page_11">-11-</a></span></p>
<p>Aztán az egész arcza, tekintete, minden lénye csupa jóságot
árult, el, a mit nem lehet úgy diribről-darabra részletezni. Meg
kellett azt szeretni első tekintetre mindenkinek.</p>
<p>A kis Klarissza rögtön hozzá is futott és a nyakába kapaszkodott
Kraynénak, összevissza csókolva az arczát. S mindjárt azon kezdte,
hogy az apjától azt kérdé:</p>
<p>– Úgy-e bár, itt hagysz engem, papa, ennél az asszonyságnál? de
sokáig ám.</p>
<p>– Úgylehet, hogy nagyon sokáig itt hagylak leánykám; mormogá
szomorún a kapitány.</p>
<p>Az még nem volt baj, hogy a kis Klarissza úgy megszerette az
első látásra a szép Kray Saroltát, hanem az nagyobb baj volt, hogy
az apja is belészeretett az első találkozásnál.</p>
<p>Mondani lehet a szó szoros értelmében, hogy halálosan
belészeretett; mert azzal a tudattal jött ide, hogy három nap
leteltével már odakünn fog feküdni a vesztőhely sarkánál.</p>
<p>Hosszabb időre is kár az embernek a más feleségébe beleszeretni,
de ilyen rövid időre meg épen nagy bolondság.</p>
<p>Ki tehet róla?</p>
<p>Aztán Krayné is tudta azt jól, hogy ez az ő vendége mi járatban
van itt? Ma és talán holnap vigan mulatnak, poharaznak együtt a
házi gazdájával: kocczintanak egymás egészségére, s aztán ugyanaz a
házigazda törvényt fog látni a vendége felett, s ha a birák eltörik
fölötte a pálczát, bizony leülteti a szegény bűnösök székébe s
leütteti a fejét.</p>
<p>Azért nem is lehet érte megróni a háziasszonyt, ha ezt a szomorú
vendéget azzal a gyöngédséggel fogadta, a mi érző asszonyszív
sajátja. Ugyan ki ne iparkodnék kedvét keresni az olyan vendégnek,
a kiről azt tudja, hogy ma még ép, egészséges, daliás ember és
holnapután már halott lesz. <span class="pagenum"><a name="Page_12"
id="Page_12">-12-</a></span></p>
<p>Alig birta Krayné a könyeit visszatartani, mikor a kis Klarissza
azt mondá neki:</p>
<p>– Ugy-e nem haragszol, ha addig, a míg itt leszek, kedves
mamának szólítalak téged?</p>
<p>Azzal a szándékkal volt Krayné épen, hogy ha Mayert
kivégeztetik, ő az ura által halálra itéltnek az árváját gyermekévé
fogadja. Ez már kicsinált dolog volt.</p>
<p>– Úgy lesz, kis leányom.</p>
<p>– És akkor meg a Jakabot is bácsikámnak fogom hivhatni,
úgy-e?</p>
<p>Ez is meg lett adva. A kis Klarissza aztán bőségesen hasznát
vette az engedelemnek: egész testvéri ragaszkodással szegődve oda
Jakab mellé. A fiu hozott neki kosárkában spanyolmeggyet. A kis
leány kényszeríté, hogy a hány szemet ő megeszik belőle, Jakab is
annyit fogyaszszon el, s végül az összefogott meggycsutkákat
segítsen neki elszakgatni.</p>
<p>Jakab előhozta a kis vendégleánynak a mulattatására a
gyermekeknek való könyvet, az orbis pictust. No hisz azzal jó
helyen járt. Tud is az ember még nyolcz esztendős korában olvasni,
ha soha iskolát nem látott. Klarissza csak a képeket értette a
könyvből, a többit Jakabnak kellett magyarázgatni. De az is
falrahányt borsó volt: a kis lány nem hallgatott az ő
magyarázatára; hanem mind ott volt a füle, hogy a papa meg az új
mama mit beszélnek egymással.</p>
<p>Egyszer bele is kottyant.</p>
<p>– Előre megmondom ám, kis mama, hogy őrizd magadat a papától. Az
én papám hamis legény! Szereti az asszonyok a fejét elforgatni!
Kivált a kik olyan szépek, mint te vagy.</p>
<p>Kraynét megnevetteté ez a szó; aztán megint csak könnyezésre
fordult a nevetés, ha rágondolt, hogy ez a gyermek semmit sem tud
arról, minő végzet vár az ő apjára egy pár nap mulva már. Az érző
emberek nagy bánatát csak sötétebbé teszi az a téveteg sugár, a mit
a gyermeknevetés közbe szór. <span class="pagenum"><a name=
"Page_13" id="Page_13">-13-</a></span></p>
<p>Nemsokára hazaérkezett maga a biró is. Itthon nem volt biró,
csak házi gazda; kezet szóríthatott vendégével. A biró azt mondá a
fiának:</p>
<p>– Eredj ki a kis leánynyal hintázni a kertbe, fiam.</p>
<p>Mikor aztán egyedül maradtak hárman: ő, a neje és a delinquens,
akkor elkezdett a halálos ügyről beszélni.</p>
<p>– Tudatnom kell kegyelmeddel, hogy a birák már mind megérkeztek,
s holnap, reggeli harangszó után, összeül a vegyes törvényszék,
Berthóty és az én præsidiumom alatt, kegyelmed vétsége fölött
itélni. Minek volna az ámítás. Komoly emberek vagyunk, komoly
időket élünk s bizony mindnyájan a szájunkban tartjuk a
harangozópénzt, néztünk is, nézünk is a halál szemébe, hunyorodás
nélkül. Kegyelmednek készen kell arra lennie, hogy a törvényszék
halálra itéli. Azért annyit mondhatok kegyelmednek, hogy egy
nyugodalmas órában írja meg a testamentumát.</p>
<p>– Nekem nincs egyéb testálni valóm, csak a kis leányom, mondá a
kapitány, azt pedig már elhagytam és el is fogadtattam.</p>
<p>E szónál Kraynénak meg kellett engedni, hogy a lovag egy forró,
de nagyon forró csókot nyomjon a kezére. Ki ne engedné meg azt egy
halálra menőnek?</p>
<p>– Ezzel azonban még nincs megpecsételve a kegyelmed fátuma,
folytatá a biró; még hátra van a kegyelem útja. Ismerjük mindnyájan
a fejedelem nagylelkét, jó szivét: az egész törvényszék ajánlani
fogja a kapitány urat a megkegyelmezésre. Csak idején rátaláljon a
postánk ő felségére s napjára visszakerüljön a
kegyelemlevéllel.</p>
<p>– Ez épen a nehéz kérdés. Ki tudja a fejedelem most hol van?</p>
<p>– Én tudom. Berthóty Kassa alatt találta ő felségét a táborban,
egyhamar nem is készül odább. Én még ma az egész marsrutára előre
fogok küldeni lovakat, hogy a hirmondónk minden állomáson pihent
paripát válthasson: így könnyen megteheti majd az utat oda-vissza a
<span class="pagenum"><a name="Page_14" id=
"Page_14">-14-</a></span> három nap alatt, a mi az itélet kimondása
után siralomházi időnek adatik. Én még egy kis falsumot is engedék
meg az antedatálásban: ugyanis előre megirám a kegyelem-ajánlásra
szóló levelet, s azzal, a mint a törvényszék összeűl, előre
elküldöm a postámat Leibiczig: ott várjon. A mint azután a
bástyafokon az ágyulövést eldördülni hallja, a mely az itélet
kimondását fogja jelenteni: az én futárom azonnal sarkantyúba kapja
a lovát s egész egy állomással megelőzi az itéletkihirdetést.</p>
<p>Mayer Károly nem állhatá meg, hogy mind a két kezével meg ne
szorítsa a birája kezét.</p>
<p>– Kegyelmed valóban mindent megtesz, a mivel csak megmentheti az
életét annak, a kit halálra kénytelen itélni.</p>
<p>– Csak a futár el ne vesztegesse az időt valahogy! sohajtá
aggóskodva Krayné asszony.</p>
<p>– Az, a kire én azt a küldetést rá fogom bizni, bizonynyal se
szándékból, se restségből nem fog egy órát is elvesztegetni
hiába.</p>
<p>– Ki lesz az?</p>
<p>– A mi fiunk, Jakab.</p>
<p>E szóra elérzékenyülten borult a férje nyakába az asszony, s
megcsókolá az arczát.</p>
<p>– Te igazán nemesszivű ember vagy.</p>
<p>Tehát ő is helyeselte, hogy Jakab menjen el a kegyelemért.</p>
<p>Az pedig nem tréfás feladat. Három nap három éjjel a nyeregben
űlni egy növendék fiúnak, a ki egy ilyen erőltetett nyargalásban
könnyen halálos bajt hozhat haza magának.</p>
<p>És az anya mégis megköszönte az apának azt, hogy az ő lelke
büszkeségét választá ki erre a veszélyes feladatra.</p>
<p>Mayer Károly kapitánynak kezdett a fején nőni a taraja, a minek
a neve «férfihiúság».</p>
<p>Következett az ebéd, aztán a vacsora; a jó bor mellett
<span class="pagenum"><a name="Page_15" id=
"Page_15">-15-</a></span> a kapitánynak derült kedve támadt;
bohóskodott, adomázott, még egy adagiót is énekelt; mintha csak
lakodalomra készülne.</p>
<p>Klarissza egész késő éjjelig fenmaradt a felnőttekkel, nem
hagyta magát az ágyba bedugni, mikor a két kisebbik fiut, a Marczit
meg a Jóskát aludni küldték, neki hallani kellett mindent, a mit a
nagyok beszélnek. A míg Krayné maga is fel nem kelt az asztaltól, ő
sem ment el helyéről.</p>
<p>Reggel aztán későn is ébredt fel; épen mikor az ágyulövés
eldördült.</p>
<p>– Hol van hát a gyöngyös násfám?</p>
<p>Ez volt az első szava a felébredéskor.</p>
<p>Tudniillik, hogy Krayné csak azzal birta este lefekvéskor
rávenni, hogy mondja el utána az esteli imádságot, hogy gyöngyös
násfát igért neki. (A régi mamánál nem szokták imádsággal végezni a
napot.)</p>
<p>– Csak lassan, kis leánykám, inté őt az oda siető Krayné, előbb
szépen imádkozzunk.</p>
<p>– Hiszen már tegnap imádkoztam.</p>
<p>– Az az esteli imádság volt: most meg a reggeli imádságot kell
elmondani.</p>
<p>Ezzel aztán elkezdett a kis leány nyafogni, durczáskodni.</p>
<p>– Hjaj, kis leánykám, inté őt szeliden Krayné, én nálam nem
használ semmit a nyafogás. A kis leánynak szót kell fogadni. Látod,
a kis fiúk is imádkoztak. Addig nem kaptak reggelit.</p>
<p>– Én nem tudok imádkozni.</p>
<p>– No hát csak tedd össze szépen a kezedet; majd én mondom
előtted; te mondd szépen utánam.</p>
<p>– Jaj, de unalmas dolog ez.</p>
<p>– No mondd szépen. «Jó Istenem, őrizd meg az én apácskámat, –
ezen a mai napon, – mindenféle szerencsétlenségtől, haláltól.
Ámen!»</p>
<p>– Jaj! Ezt mindennap elmondjam. Engedd meg, hadd mondjak el
egyszerre több napra valót. «Jó Istenem őrizd <span class=
"pagenum"><a name="Page_16" id="Page_16">-16-</a></span> meg az én
apácskámat hétfőn, kedden, szerdán, csütörtökön, pénteken
szombaton, vasárnap, mindenféle szerencsétlenségtől, haláltól.
Ámen!»</p>
<p>– Isten hallgassa meg, a mit most imádkoztál. Sóhajta fel
Krayné.</p>
<p>Attól az ágyulövéstől számítva csak három nap volt még az élet
Mayer Károlyra nézve.</p>
<p>Klarissza fel hagyta magát öltöztetni s megkapta az igért
násfát. Azután csokoládét kapott reggelire.</p>
<p>– Hát a Jakabka bácsi hol van? követelé Sarolta mamától.</p>
<p>– Az elutazott.</p>
<p>– Hová?</p>
<p>– Messzire.</p>
<p>– De mégis hová? Én tudok sok várost.</p>
<p>– Kassára.</p>
<p>– Ott igen jó marczafánkot kapni. Hoz ő nekem valamit onnan?</p>
<p>– Bizonyára azért ment ő Kassára, kis leányom, hogy a te
számodra hozzon valami nagyon, nagyon jót. Ha jól kéred az Istent,
hát el is érkezik vele hamar.</p>
<p>– Oh jaj! hát még a marczafánkot is az Istentől kell kérni! Azt
a boltos mézesbábostól szokták kérni.</p>
<p>Sarolta megcsókolta a fecsegő gyermeket; alig birva felindulását
elrejteni.</p>
<p>Klarissza játszani akart menni, de a kis fiuk nem voltak otthon,
iskolába mentek. Külömben sem szokás a napot játszással kezdeni: a
gyermeknek tanulnia kell valamit. Sarolta oda ültette maga mellé a
kis leányt s tanitotta harisnyát kötni, a mi nem ment ásitozás
nélkül. Nagyon hamar megunta.</p>
<p>– Talán hát jobb szeretnél ábéczét tanulni?</p>
<p>Az vigabban ment.</p>
<p>«A, B, ab; vaskalap; ha megütik, megharap!»</p>
<p>Nagyhamar megtanulta, nótára szedve az alfabet jegyeit. «Ku,
err, es, té, ú, fau, vé! Jaj de nehéz ez az abéczé!» <span class=
"pagenum"><a name="Page_17" id="Page_17">-17-</a></span></p>
<p>Ha ennél a háznál így megy ez mindennap, akkor itt nem jó lakni!
Mehetnékje volt már más városba, a hol nem kell imádkozni, kötni,
ábéczét tanulni, egy helyen veszteg megülni. Követelte, hogy hol az
apja?</p>
<p>Eljött az ebéd ideje; az apa még sem érkezett meg.</p>
<p>– Ilyen ez a papa! Tudom bizonyosan, valami korhely czimborák
közé került, leült kártyázni s ottragadt.</p>
<p>Sarolta csitította, hogy a helyett, hogy fecseg, jobb lesz, ha a
ruhájára ügyel, hogy be ne pecsétezze a mártással.</p>
<p>– De az a papa olyan ember is! Ha egyszer belekeveredik, akkor
aztán várhatja az ember késő estig.</p>
<p>Biz az késő este sem jött meg.</p>
<p>Nagy baj volt Klarisszának, hogy az eső elkezdett esni; nem
lehetett kimenni a kertbe, kinézni; csak az ablakból nézhettek ki a
piaczra.</p>
<p>A vásártéren napestig rajzott a városi nép; a városháznak egy
ablaka előtt látszott a tömeg csoportosulni, oda bámultak fel. Az
volt a siralomház ablaka.</p>
<p>– Mit néz ott az a sok bolond ember? tudakolá a kis leány
Saroltától.</p>
<p>– Bizonyosan ügyes-bajos emberek, a kiknek valami dolguk van a
városházán.</p>
<p>– Nem a! Mert mind az ablakra mutogatnak. Ott van valami nézni
való. Leszaladok, megnézem.</p>
<p>– Ugyan hová szaladnál? Még elkapnának a czigányok.</p>
<p>– Dehogy kapnak. Utaztam én már azokkal is. Czigánykereket is
tudok vetni. Megmutassam?</p>
<p>– Csak hagyd el azt most. Jer el onnan az ablaktól: megfájdul a
fejed.</p>
<p>Aztán, hogy este lett, egyre nyügösködőbb kezdett lenni az a
lány. Zsémbelt, zsörtölődött az apja ellen, mint valami ideges
asszony.</p>
<p>– De már ez mégis szörnyüség! ennyi ideig künn maradni. Meglásd
kis mama, hogy még éjszakára sem fog <span class="pagenum"><a name=
"Page_18" id="Page_18">-18-</a></span> haza kerülni. – Ismerem a
szokását. Bizonyosan valami szép menyecskére akadt, s annál csapja
a levet. Látod! Látod! Tegnap milyen szépeket mondott neked?
Hallottam! Ma már nem tud róla semmit. Ma már bizonyosan másnak
mondja. Kapott valami kis fityfiritty majompofát, a kibe
belebolondult! Hiszen csak kerüljön haza, majd meg lesz mosva a
feje törülköző nélkül.</p>
<p>– Kedves leányom, feddé a locska-fecske gyermeket Sarolta; az
apáról ilyen tiszteletlenül beszélni nem szabad. Hallod-e, hogy az
én fiaim így beszélnének az apjukról?</p>
<p>– Igen! a jó apáról; a ki hazamegy rendesen. De az ilyen
korhely, csapodár apáról, mint az enyém, a ki minden negyednap
kerül haza egyszer. Jaj, ha te azt tudnád!</p>
<p>Krayné megsokalta a dolgot.</p>
<p>– No várj, kis leányom. A mint az estharangszónak vége lesz,
majd én elviszlek magammal, s aztán felkeressük az apát.</p>
<p>Az esti harangszó után a népség hazatakarodott a piaczról. A
rendes polgároknak vacsora idő van, a legények is enni sietnek, a
mint a harang megkondul, a katonáknak takarodót fújnak a bástyákon
s azokat egyszerre elnyeli a kaszárnya; csőcselék pedig Kézsmárkon
nincs, a piacz üresen marad.</p>
<p>Akkor aztán Sarolta felhuzza a lábára a telekes bocskort, mert
ismét sár van; a kis Saroltát karjára veszi s átmegy vele a piaczon
keresztül a városházához; megáll vele ott annál az ablaknál, a mire
a népség eddig úgy meresztette a szemét, száját.</p>
<p>A kis leány kiváncsi rá: mi lesz itten nézni való?</p>
<p>Aztán kinyilik az ablak, s az erős vasrácsok között megjelenik
Mayer Károly kapitánynak az alakja.</p>
<p>– Nini, az apa van ottan.</p>
<p>– Az ám, ott van az apa.</p>
<p>– De hát mit csinál ottan?</p>
<p>– Be van zárva. <span class="pagenum"><a name="Page_19" id=
"Page_19">-19-</a></span></p>
<p>– Hát szabad az én apámat bezárni?</p>
<p>Mayer Károly üdvözlé a vasrácsok közül az utczai látogatóit.</p>
<p>– Jó estét.</p>
<p>– Látod kis leányom, suttogá Sarolta. Isten milyen nagy
veszedelmet mért szegény apádra.</p>
<p>– Pedig hiszen én imádkoztam.</p>
<p>– Csak még nagyobbal ne tetézze.</p>
<p>Sarolta felemelte a gyermeket két kezével az ablakig, hogy apja
elérhesse, s a vasrácson keresztül megcsókolhassa.</p>
<p>Klarissza nem értett ebből a dologból semmit.</p>
<p>Azt látva, hogy apja könyezik, ő is sírva fakadt, átölelte a
rácson keresztűl az apjának a nyakát s összecsókolgatta a szemét, s
még biztatta is:</p>
<p>– Ne sirj apácskám. Majd imádkozunk kis mamával mindennap
háromszor az istenkéhez, hogy szabadítson ki innen.</p>
<p>– Isten áldása legyen rajtad; rebegé Mayer Károly.</p>
<p>Aztán visszabocsátá a gyermeket fogadott anyja ölébe, elszorult
hangon suttogva: «Legyen kegyelmed anyja szegény kis árvámnak.»</p>
<p>– Vessük Istenbe bizodalmunkat! mondá Krayné. A hol legnagyobb a
veszedelem, ott legközelebb a segedelem.</p>
<p>Azzal búcsut inte a kapitánynak, s a kis gyermeket ismét karjára
emelte.</p>
<p>Egy muskétás járt fel s alá, karjára vetett fegyverrel az ablak
előtti deszkapadlón. Ez volt a strázsa.</p>
<p>Klarissza összetette előtte kis kezeit.</p>
<p>– Katona bácsi, kérem szépen, bocsássa ki a tömlöczből az én
papámat! odaadom magának a gyöngyös násfámat érte…</p>
<p>Hogy a silbakon álló katona nem akarta kibocsátani Klarisszának
a papáját, a kis lány nagyon megharagudott rá érte: <span class=
"pagenum"><a name="Page_20" id="Page_20">-20-</a></span></p>
<p>– No megállj, talpas! Majd ád neked biró uram, ha haza jön.</p>
<p>Akkor azután egész este, mint jó szófogadó leányka viselte
magát: hizelkedett a kis mamának, a cselédet «magázta», egész
fitogtatással jelzé, hogy ő most milyen jó lett egyszerre. A
vacsoráért se nyafogott, hanem megvárta, míg a családapa
hazaérkezik; annak magától eléje ment, nem várta, hogy mondják,
szépen kezet csókolt neki, elvette a pálczáját kezéből s az ablakba
támasztotta; vacsora előtt ő is összetette a kezeit a széke karján,
mielőtt leült volna, a hogy a többiek tették, a kik imádkoztak;
maga felkötötte a nyakába a szalvétáját, s szépen evett a villával,
nem nyúlt a tiz körmével a tányérba: mindez a jó magaviselet pedig
csak arra való, hogy mikor vége van a vacsorának (a mi igen nagy
csendben ment végbe) oda sompolyoghasson ahhoz a nagyon komor
emberhez az asztalfőn s annak a nyakába csimpajkozva, szépen
megkérje, hogy bocsássa szabadon az ő papáját.</p>
<p>A főbiró meg akarta vigasztalni ezzel a szóval:</p>
<p>– Ne busulj kis leánykám; ha Isten segít, majd kiszabadul
szegény édes apád.</p>
<p>– De mikor?</p>
<p>– Majd holnapután.</p>
<p>– De én azt akarom, hogy még ma ereszsze haza kegyelmed. Úgy-e
haza ereszti?</p>
<p>– Nem én tartom fogva, hanem a törvény.</p>
<p>– Hát mit vétett a törvénynek az én apám?</p>
<p>– Azt neked nem szükséges megtudnod, kis leányom.</p>
<p>– Pedig tudom is. Azért, mert verekedett valakivel. De hiszen
azért van a férfiaknak az oldalán a kard, hogy verekedjenek.</p>
<p>Kray kedvetlen volt; azt felelte a kis Klarissznak, hogy:</p>
<p>– Nem jó a kis leányoknak nagyon okosnak lenni.</p>
<p>Erre aztán a kis leány elpityeredett; a pityergésből sirás lett:
azt azután olyan tökéletességre vitte, hogy az egész háznép
belefáradt az engesztelésébe; míg végre <span class=
"pagenum"><a name="Page_21" id="Page_21">-21-</a></span> Krayné azt
mondta neki, hogy «ha ilyen nagyon sírsz, bizony veres lesz az
orrod s úgy megnő, mint egy uborka!» a nagyobb bizonyság okáért oda
is vitte a tükör elé, hogy nézze meg benne magát. Csakugyan nagyon
veres volt az orra. Ez elcsendesítette. Hanem akkor megint elővette
a didergés, fogvaczogás; kilelte a hideg; le kellett fektetni.</p>
<p>Az ágyban megint olyan hánykolódást követett el, hogy minden
takarót lerugdalt magáról: elkezdett félrebeszélni, rémeket látott,
az apja után kiáltozott; hóhért, vérpadot, fej nélkül szaladgáló
embereket látott maga előtt, fogadott anyját agyonijesztgette. Késő
éjjel kellett a doktorhoz futtatni a Thököly várba, hogy jöjjön
consultálni a kis beteg felett.</p>
<p>Doctor Ferrarius el is jött és megtette a diagnozist: «Visiones
apocalyptico-epilepticæ!» Ez ellen a legcsalhatatlanabb csodaszer:
az atropa mandragora gyökér pulverisálva. Ezt azonban csak
holdfogyatkozás éjszakáján lehet felszakíttatni a földből, egy
fekete kutya által, melynek a farkát hozzákötik a mandragorához s
aztán messziről megriasztják, mert a kétágú gyökér, a mit németül
Alraunenmännchennek hínak, a kirántás alkalmával olyan fájdalmas
hangot ád ki, hogy a ki azt meghallja, rögtön szörnyet hal. A
fekete kutyáért azonban nem kár;</p>
<p>Jó szerencse, hogy a reczept nem volt praktizálható, mert hogyha
lett volna is mandragora a közelségben s önfeláldozó fekete kuvasz,
mely azt saját élete koczkáztatásával kihúzza a földből, de a
lőcsei kalendáriumban semmiféle Európában látható holdfogyatkozás
nem volt felvéve s így egyelőre az apocalyptico-epileptica visiónak
be kellett érnie egy kipróbált csodahatású «Rp. Flores chamomillæ
dr. 2. Sachari albi dr. 4. Syrupi idæi 30 gutt. aquæ destill.
unciam» 1. decoctummal: a mitől azután a kis beteg láthatólag meg
is javult, s reggel félé szépen elaludt.</p>
<p>Reggel ismét megtette a vizitét doctor Ferrarius, s megnézve a
kis patiens nyelvét, azon aggodalmának adott kifejezést, hogy itt
valami küteg megjelenésétől lehet <span class="pagenum"><a name=
"Page_22" id="Page_22">-22-</a></span> tartani. Azért meg is
változtatta az orvosságot, rendelvén ellenállhatatlan gyógyhatású
«Radices altheæ parvæ (vulgo papsajt), folia sennæ és syrupus rad.
liquiritiæ (vulgo medveczukor) vegyítéket: a mit azonban a kis
patiens sehogy sem akart bevenni, azt követelve, hogy adja vissza
neki a doctor az előbbi betegségét, a mit a piros orvossággal
gyógyítanak; az a fekete orvosság neki nem kell.</p>
<p>Egész nap volt dolga Kraynénak a kis beteg ápolgatásával.</p>
<p>Ez már a második nap volt a halálitélet kimondása után. Csak
letelt nagy aggodalmak között.</p>
<p>A harmadik volt aztán a hosszú nap! Krayné azt is ott töltötte a
beteg leányka ágya mellett. Valahányszor lódobogást hallott künn a
piaczon, sietett az ablakhoz, ha nem az ő fia érkezett-e meg? Nem
is tudta talán, hogy micsoda út az, a mit annak meg kell tenni?
Vagy azt hitte, hogy segíti a lovasnak a futását, ha nagyon
várják?</p>
<p>Ennek a napnak az éjszakáján senki sem feküdt le a háznál. Maga
Kray is egész éjjel ébren maradt. Minden órában kiküldte az
ordinánczot az őrtoronyhoz, hírt hozni, hogy nem érkezik-e még
Leibicz felől a futár? A mint pitymallott az ég, maga sietett el az
őrtoronyhoz, a perspectiváját is magával vitte.</p>
<p>Krayné nagy szívdobogással várta az izenetet.</p>
<p>A közben telt az idő: az óramutató irgalmatlanul közeledett a
végzetes perczhez; csak egy óra volt még hátra attól az időtől, a
mikor az itéletet végre kell hajtani.</p>
<p>És Jakab még sem érkezett vissza. Hátha nem találta Kassán a
fejedelmet?</p>
<p>Hátha megtagadta a kegyelmet Rákóczy?</p>
<p>De jaj! hátha őt érte valami baj az úton? Betegség? Martalóczok?
Veszedelem?</p>
<p>Bizony elérkezett már az utolsó félóra is. Kray csüggedten tért
vissza az őrtoronyból: «nem érkezett meg a fiunk!» <span class=
"pagenum"><a name="Page_23" id="Page_23">-23-</a></span></p>
<p>Most aztán nem volt hátra más, mint hozzálátni a czeremóniához.
A birónak fel kellett öltözni hivatalos jelmezébe. Mikor az ágyban
fekvő gyermek meglátta őt így, azt kérdezte tőle, hogy micsoda nagy
ünnepély lesz ma? Talán bizony processio?</p>
<p>Már korán reggel hallható volt a dob- és trombitaszó künn a
piaczon, a hogy a katonák felvonultak négyszöget zárni ama szomorú
szinpad körül. Klarissz erőnek erejével oda akarta magát vitetni az
ablakhoz, hogy hadd nézze meg ő is azt a szép processiót. Aztán,
hogy ezt nem engedték meg neki, Kraynét kérte, hogy ő nézzen ki az
ablakon, és mesélje el, hogy micsoda szépeket lát!</p>
<p>És a legutolsó óranegyed is eljött már.</p>
<p>Mayer Károlynak azt mondá gyóntató papja, a ki egész éjjel
mellette volt, hogy nincs remény számára e földön többé; térjen
Istenhez és készüljön a halálra.</p>
<p>– Minden nap készen voltam és vagyok is én arra, mondá az
elitélt. Nem sok elhagyni valóm van a földön; de mégis van valamim:
a kis leányom. Azt szeretném még egyszer meglátni és megölelni.</p>
<p>Épen benyitott a siralomházba a biró. Előadta neki az utolsó
kivánságát.</p>
<p>– Sajnos, hogy ettől a vigasztalástól is meg van fosztva
kegyelmed, mondá Kray. A kis Klarissz súlyos betegen fekszik,
valami kütege van; ha az ágyat elhagyja, az neki bizonyos
halál.</p>
<p>– Szegény kis leányom! hát még csak meg sem csókolhatom
utoljára.</p>
<p>S a keményszívű harczosnak elhomályosultak a szemei a
könyeitől.</p>
<p>– Apja után apja leszek neki, suttogá a biró.</p>
<p>E közben a kis leánynak is folyvást az apja volt az eszében. Fel
akart kelni az ágyból, hogy ő az apjához akar menni. Miért nem
eresztik hozzá?</p>
<p>A városház toronyórája mély kongással verte el a kilenczet. Itt
volt az utolsó óra. <span class="pagenum"><a name="Page_24" id=
"Page_24">-24-</a></span></p>
<p>És a kegyelemért küldött hirnök még sem érkezett meg.</p>
<p>Krayné a beteg vánkosára hajtá le a fejét; az iszonyat őt magát
is rémlátóvá tette.</p>
<p>A posztóval bevont dobok fojtott dübörgése hangzott odakünn.
Azután egy erős férfihang, mely az itéletet felolvasta.</p>
<p>Most egyszerre egy mozsár-dördülés hangzik közbe, mire a piaczot
ellepő nép ezernyi ajkáról egy üvöltés zendül fel: «megállj».</p>
<p>– Mi az? Nézd meg anyám! kiált fel a gyermek.</p>
<p>– Ha megigéred, hogy szépen fekve maradsz, s nem dobod le a
takaródat.</p>
<p>– Jó leány leszek. Szót fogadok.</p>
<p>Krayné kitekintett az ablakon.</p>
<p>– Na hát, mit látsz?</p>
<p>Jó lett volna, ha el tudta volna mondani; de nem tudott ám
szóhoz jutni a zokogástól. Majd odafutott a kis leány ágyához,
beletakarta őt a paplanába s úgy vette az ölébe és odavitte az
ablakhoz, elfeledkezve minden orvosi tilalomról, hogy lássa hát, mi
az a parádé, a mi odakünn van?</p>
<p>A nagy piacz tele volt népséggel, az emeletes házak minden
ablakából néző csoportok hajoltak elő, a hány ember, az mind
kiabált, integetett, kalappal, kendővel a városház felé. Annak a
kapuja előtt pedig volt egy feketével bevont állvány, körülfogva
muskétás katonáktól, a kik innentől egész a várkapuig sorfalat
képeztek. A fekete állványhoz egy hágcsó van támasztva; annak a
legfelső fokán áll egy nagy szál zöldruhás férfi (a hóhérok zöldben
jártak, nem vörösben); az alsó fokán pedig a kis Klarissznak az
apja. Ennek a kezén láncz van, annak a zöld embernek az öklében
pedig hosszú, széles pallos, arra támaszkodik. Kray Jakab, a biró,
hivatala díszpalástjában ott áll az emelvénynyel szemközt, kezében
a fekete pálcza, – még nincs ketté törve.</p>
<p>«Itt jön! itt jön! A kapuban van már! Jön a hirnök!»
<span class="pagenum"><a name="Page_25" id=
"Page_25">-25-</a></span> kiabálja összevissza a nép s a támadt
mozgalomtól ingadozni kezdenek a fegyveres sorfalak.</p>
<p>Kray Jakab egyet int a bakónak; arra az visszadugja a pallosát a
nagy kapcsos bőrtokba, s odatámasztja a szegény bűnösök kis széke
mellé. Erre aztán a népzaj lassú morajban elpihen s néhány perczig
templomi mély csendesség támad. Mindenki az őrtorony kapuját lesi,
onnan kell neki érkezni.</p>
<p>Krayné szorosan ölelte magához a bepólált kis leánykát.</p>
<p>Most a külső kapu-utczában egyszerre felzendül a «vivát» kiáltás
s egyre növekedik, a mint a vágtató paripa patkói a kövezetet
vágják. «Vivát, vivát!» hangzik már az egész piacz, itt rohan
nyargalvást, tajtéktól ellepett paripáján a kegyelem hirnöke;
kezében a fehér kendőt lobogtatva.</p>
<p>– Az én Jakab bátyám! sikolt föl a kis Klarissza.</p>
<p>– Az én Jakab fiam! kiált Krayné. S mind a ketten kaczagnak
örömükben.</p>
<p>A mint a tér közepére eljut a paripa, ott egyszerre elbukik,
összeroskad; a lovagja lehanyatlik róla, a kezében tartott fehér
kendőt és a pecsétes iratot még akkor is, aléltában is, görcsösen
szorítva.</p>
<p>Most azután egyik sem nevetett örömében többé.</p>
<p>Ló és lovas ott maradt a földön; a biró elvette a fia kezéből a
pecsétes levelet s aranygombú birópálczájával csendet intve a
sokaságnak, kihirdeté, hogy ő felsége II. Rákóczy Ferencz
megkegyelmezett a halálra itélt Mayer Károly őrnagynak. És azzal
leveteté a fogolyról a lánczokat. Csak azután rendelte el, hogy az
aléltan ott fekvő fiát vigyék fel az anyjához.</p>
<p>Neki még volt valami elintézni valója Mayer Károlylyal.</p>
<p>– A fejedelem megkegyelmezett az úrnak; de egyszersmind
megfosztja őrnagyi rangjától; kitiltja a hadseregéből, s
megparancsolja kegyelmednek, hogy még ebben az órában Kézsmárkot
elhagyja, s huszonnégy óra alatt az országból kitakarodjék.
<span class="pagenum"><a name="Page_26" id=
"Page_26">-26-</a></span></p>
<p>– Köszönöm a kegyelmet, mondá Mayer, akkor sietnem kell a kis
leányomhoz.</p>
<p>Klarissz már akkor ismét az ágyban feküdt, mikor az apja
odaérkezett hozzá. Nagyon bágyadt volt: alig tudott a kérdésre
felelni.</p>
<p>Krayné akkor nem volt mellette, mert a fiát ápolni sietett, a
kit magánkívül hoztak fel a házba. Kétségbe volt miatta esve. Azt
hitte, hogy meghal a kedves fia.</p>
<p>A hazaérkező apa megnyugtatá: nem lesz annak semmi baja.
Katonadolog az egész. Három nap, három éjjel nyeregben ülni nem
tréfa. Pihenés kell neki, semmi más. A fejedelem bocsánatlevele
Szikszónál kelt; tehát Jakabnak még hosszabb utat kellett
megtennie, ezért késett az utolsó pillanatig. Most csak hagyják őt
aludni: az apja mellette lesz; az anyja menjen a kis leányhoz.</p>
<p>A kis Klarissz jóformán örülni sem tudott, mikor az atyját
meglátta, pedig tudhatta, hogy az a halálból szabadult ki épen.
Nagy lehetett a forrósága, csak úgy lihegett. Az apja ölelte,
csókolta, ő pedig inkább kivánt egy ital czukros limonádét.</p>
<p>Hanem amint Krayné megigazította a feje alatt a vánkoskáját,
annak a kezét mind a két kezével magához szorítá, úgy rebegett
hozzá:</p>
<p>– Ne engedd, hogy engem kivigyenek innen.</p>
<p>– Hová, kis leánykám?</p>
<p>– Oda, ki a temetőbe.</p>
<p>– Oh, ne mondj ilyeket!</p>
<p>Mayer Károly félre fordult szemeit megtörülni.</p>
<p>– Lehetetlen őt ilyen állapotban magammal vinnem, suttogá
Kraynéhoz fordulva.</p>
<p>– Hová vinné őt?</p>
<p>– Az útra. Nekem egy óra mulva el kell hagynom Kézsmárkot, s egy
nap alatt az ország határát.</p>
<p>– Oh, bizonyára ezt a szegény gyermeket nem is engednénk ilyen
állapotban útra vinni.</p>
<p>A gyermek még folyvást átölelve tartá Krayné kezét. <span class=
"pagenum"><a name="Page_27" id="Page_27">-27-</a></span></p>
<p>– De akkor ez végkép itt fog a kegyelmed terhére maradni, mert
én nem tudom, hogy mikor jöhetek vissza érte. A fejedelemtől
számüzetve, nincs más választásom, mint a császári sereghez
átmennem, s akkor olyan messzeség lesz közöttünk, a melyen át két
barátságos kéz össze nem találkozik.</p>
<p>– Legyen kegyelmed a felől nyugodt. A kis Klarissz a mi leányunk
marad. A hol három gyermek van, negyedik is elfér.</p>
<p>Ezért a szóért meg akarta csókolni a lovag Krayné kezét, de a
beteg leány azt a kezét is elfoglalta magának, mintha irigykednék
az apjára, s ő csókolgatta össze mind a kettőt.</p>
<p>– Csak az Isten megtartaná szegénykét, rebegé a vitéz úr.</p>
<p>– Bízzunk az ő irgalmában, vigasztalá a háziasszony.</p>
<p>– Hírt sem fogok róla vehetni, hogy él-e?</p>
<p>– Csak egyszer tudassa kegyelmed velünk a hollétét, ha a sorsa
megállapodik.</p>
<p>– Azt teszem. Innen egyenesen Bécsbe fogok menni, s ott keresek
alkalmazást a főhadikormányzatnál. Régen kecsegtetve voltam vele,
ha el akartam volna hűtlenül hagyni Rákóczyt. Most, hogy ő maga
száműz, nincs több okom a vonakodásra. Azt fogom tenni, hogy a mint
megérkezem, küldök kegyelmednek egy postagalambot, kalitban. Ha
aztán valami gyors üzenetet akar kegyelmed hozzám küldeni, azt egy
vékony papirhártyára írva, annak a galambnak kormánytollára kösse
fel, s akkor ereszsze útnak. Ha a kis leányomnak semmi baja, akkor
a nemválaszolás is megnyugtató lesz. De azt a galambot, azt csak
tartsa kegyelmed tovább is magánál. Forgandó a sors. Ma nekem,
holnap neked. Jöhet olyan idő, mikor azt a szolgálatot, a mit ma
tett Kray Jakab nekem, én tehetem meg ő neki. Bécs nincs messzebb,
mint Szikszó. Ha a kegyelmed fia meg tudott onnan érkezni a fehér
kendővel az utolsó órára, úgy én bizonynyal az óra előtt
<span class="pagenum"><a name="Page_28" id=
"Page_28">-28-</a></span> fogok megérkezni, ha Kray Jakab feje
forog valaha veszélyben.</p>
<p>Ezért a jó szóért megérdemelt a lovag egy forró
kézszorítást.</p>
<p>Tán még többre is vihette volna a nemeslelkűség varázshatása
alatt, ha Kray, a biró be nem lép.</p>
<p>– Asszony! mondá a feleségének, a mi vendégünknek egy óra mulva
útra kell mennie, gondoskodjál egy kis útravaló falatozásról. Ez
most többet ér minden szép beszédnél.</p>
<p>Krayné rögtön sietett megfelelni háziasszonyi kötelességének.
Délelőtt lévén az idő, kész ebéddel nem szolgálhatott, de volt jó
hideg őz-sült, tepertős pogácsa, a mi igen jó borkorcsolya a
hegyaljai máslás alá: utazó embernek pompás lakoma ez.</p>
<p>Mindjárt ott a mellékszobában terített fel a számára, a honnan
az ágyban fekvő gyermek szavait is meg lehetett hallani; a lovag
jóízűn falatozott, a közben sűrű hálálkodásnak adva kifejezést Kray
Jakab és a felesége irányában, az ifju Jakab felől is szorgosan
tudakozódott s csak az tartotta vissza hálakitörésének közvetlen
kifejezésétől, hogy az most alszik. Így csak per procura csókolta
meg helyette az anyja kezét.</p>
<p>A szekér pontban az óra leteltével előállt. Kray Jakab
teljesítette birói kötelességét, feladta a vendégére útiköpenyegét,
s végét szakítva az érzékeny bucsuzásnak, útnak indítá ő
kegyelmét.</p>
<p>Mikor a lépcső aljáról visszatért a feleségével, azt mondta a
biró:</p>
<p>– Nem szeretném, ha valaha ennek az embernek a kezébe jutna úgy
az én fejem, mint a hogy volt az ő feje az én kezemben.</p>
<p>Krayné bámulva nézett az urára.</p>
<p>– Te azt hiszed, hogy ő elfeledhetné valaha azt a hálát, a mivel
neked tartozik?</p>
<p>– Mindig gyülölni szokta az ember azt, a kinek nagyon
<span class="pagenum"><a name="Page_29" id=
"Page_29">-29-</a></span> le van kötelezve. A jótett – adósság, s
az adósság érzése teher. Ez az ember megölte a felesége bátyját?
Annak is tartozott valamivel. Ne adj Isten, hogy még egyszer
keresztezzék az utaink egymást.</p>
<p>Krayné nem osztotta ezt a sötét életnézetet, inkább a fia felől
tudakozódott.</p>
<p>– Fiunk csendesen alszik?</p>
<p>– Nagyon is csendesen. Tartok tőle, hogy rossz éjszakája lesz.
Nagy erőfeszítés volt, a mit elvégzett. Ellenben a felől egészen
nyugodt vagyok, hogy annak a másik betegnek estére már semmi baja
sem lesz.</p>
<p>– A kis Klarisszt gondolod?</p>
<p>– Régi biró vagyok. Tapasztalatból tudom, hogy szoktak az
emberek mindenféle nyavalyát tettetni.</p>
<p>– De az a gyermek? Mi oka volna rá?</p>
<p>– Az, hogy jobban tetszik neki te nálad itt maradni, mint az
apjával a kék világban bujdosni. Én azt hiszem, hogy, hála
Istennek, semmi baja sincs.</p>
<p>Ilyen pesszimisták az igazságszolgáltatás emberei mind! A sok
évi vizsgáló bonczolás az emberi lelkekben, megcsontosítja náluk a
szkepsziszt.</p>
<p>Szerencsére épen jött a doktor. Az eldönté a visszás
kérdést.</p>
<p>A symptomák után itélve, a krizis tetőpontjára hágott. Szükséges
lesz a synapismus alkalmazása a végtagokra. Az orvosságot is
változtatni kell. Az «anchusa officinalis» megerősítendő két
drachma theriacummal. A beteg csak maradjon állig betakarva s ha
nagyon szomjazik, a czitromvíz helyett mandulatejet kapjon.</p>
<p>A mandulatejet elkészíteni maga sietett a konyhába Krayné,
lebocsátva az ablakfüggönyöket, hogy sötét legyen a kis beteg
szobájában, a ki csendesen szenderegni látszott. (A mi jó fordulat
a kórtünetek között.)</p>
<p>Rövid időre aztán visszajött a jó mandulatejjel. Ezalatt az
orvosság is elkészült. Krayné széthúzta az ágyfüggönyöket, hogy a
rendes órára beadjon a kis patiensnek <span class=
"pagenum"><a name="Page_30" id="Page_30">-30-</a></span> a
gyermekkanállal, nagy biztatással a keserű, kellemetlen szagú
patikaszerből.</p>
<p>Csak elámult, mikor az ágyat üresen találta. A beteg gyermek
hiányzik a dunnái közül.</p>
<p>Rémülten rohant át a szomszéd-szobába, s a bámulattól elmeredt,
mikor azt látta, hogy az ő kis patiense ott ül az asztalnál, egy
ingben, mezítláb, s a mit az apja meghagyott a falatozásból, az
őzpecsenyemaradékot ugyancsak pofázza, két marokkal tömve a
szájába.</p>
<p>– Az Istenért! Klarissz! Mit csinálsz? kiálta elszörnyedve
Krayné.</p>
<p>– Hát jóllakom! Két napja nem adtak ennem. Most helyrehozom,
la!</p>
<p>S azzal a két tenyeréről szétüté a morzsákat.</p>
<p>Krayné még mindig azt hitte, hogy a leány deliriumban dolgozik
így.</p>
<p>Az pedig felkapta az asztalon álló pohárkát, a máslásmaradékkal
s felhörpenté hirtelen: «Ejh! Ez volt a jó orvosság, ni!» S azzal
leugrott a székről, odafutott a fogadott anyjához s kaczagva
csimpajkozott a nyakába: nem volt ennek annyi baja sem, mint a
makk.</p>
<p>A kis Klarissznak bizony nem volt egyéb baja a nagy ijedtségnél;
meg hogy szeretett ott maradni az új mama házánál. Nagy spekuláns
volt a kis leány! A mint az apja eltávozott, nem volt több szüksége
a doktor reczeptjére.</p>
<p>De annál több szüksége volt azokra a szegény Jakabnak; mert az
igazán beteg lett, ágyban kellett feküdni; eleinte a Klarissznak
nem volt szabad a szobájába belépni, csak úgy látta a másik
szobából, hogy hordják a számára a pióczákat, hogy törik a
konyhában a csigákat hajastól a mozsárban: abból főznek neki valami
lélöttyöt; csak később, mikor már túl volt a nagy bajon s szabad
volt neki csirke-becsináltra kapni, engedték meg a Klarissznak,
hogy bemehessen a Jakabhoz, felváltani a mamát a betegápolásnál.
<span class="pagenum"><a name="Page_31" id=
"Page_31">-31-</a></span></p>
<p>Hogy megijedt, mikor meglátta a kedves bácsikáját.</p>
<p>– Jaj, te Jakabkám, hova tetted a te szép piros orczádat? Csak a
nagy szemeid maradtak meg.</p>
<p>De még a hangja is megváltozott: csak úgy suttogva beszélt
az.</p>
<p>– Bizony, kis hugocskám, én sokat kiálltam, majd hogy el nem
pusztultam.</p>
<p>– Ah, sok kalandod volt? Elmeséled nekem azokat, ugy-e?</p>
<p>– Elmesélem – apródonkint, majd ha az erőm hazajön. Ha te is
szépen megigéred, hogy az anyámnak semmit el nem mondasz
belőle.</p>
<p>– Ne mondjam el? De hát miért ne mondjam el?</p>
<p>– Mert az őtet nagyon megrémítené.</p>
<p>– Hát olyan rémséges dolgokat álltál ki? Oh, kérlek, mesélj el
nekem csak egyet belőle.</p>
<p>– De majd aztán vele találsz álmodni.</p>
<p>– Annál jobb lesz. Én nagyon szeretek álmodni. Sokszor
megpróbálom ébren is, hogyan lehetne álmodni? Az is lehet ám.</p>
<p>– No, hát ülj közelebb és légy csendesen.</p>
<p>A kis leány szemét-száját felnyitva, hallgatott.</p>
<p>– A legelső kalandom volt a poprádi völgyben a farkasokkal. A
mint a hegynyeregről alászálltam, a sűrű fenyőerdőből rémséges
vadállatüvöltés, marakodás hangzott fel hozzám. Ismerem a hangot,
azok farkasok odalenn. Az ordítás emberi segélykiáltásokkal volt
vegyítve: ott egy ember küzd egy egész csorda farkassal.</p>
<p>– Jaj nekem! Nem futottál vissza?</p>
<p>– Hogy futottam volna? Hiszen édes apád kegyelemkérését vittem.
Sietnem kellett. Hátha a szorongatott embert még megszabadíthatom a
toportyánférgektől? Siettem le a völgybe. A farkasok akkorra
széjjel is tépték a szerencsétlen embert, a ki előttem indult neki
az útnak. Ha hamarább megyek, bizonyosan én járok úgy. A mély útban
egy ordas jött rám szemközt, ez az agyarai közt <span class=
"pagenum"><a name="Page_32" id="Page_32">-32-</a></span> egy emberi
kart czipelt, a minek az ökle még akkor is görcsösen szorítá a
kettétört kardnak a markolatát. A kék huszárokhoz tartozó kurucz
vitéz volt a szétmarczangolt lovag. Vitézül védhette magát, mert az
útfélen tizenegy megölt farkas hevert, csak akkor ránthatták le a
lováról, mikor a kardja a markába szakadt. Egy csoport farkas aztán
a tovairamlott lovat üldözte az erdőbe, négy ordas ott az út
közepén huzakodott a szörnyű lakoma maradványain. Én rájuk rivaltam
egy nagyot s azzal közéjök lőttem mind a két pisztolyommal. Arra
két fenevad bukfenczet vetett s kiejtette szájából a véres iszákot,
a mit marczangolt; a másik kettő azonban egyszerre rám rohant;
egyik hátul, másik elől támadt.</p>
<p>– Jaj Istenem!</p>
<p>– Ne félj semmit. Az egyiket levágtam én a fokosommal; az jobb,
mint a kard, mert nem törik el; a másikat meg agyonrúgta a
lovam.</p>
<p>– Ah! fuss már! fuss már onnan!</p>
<p>– De nem futottam; mert felismertem abban a marczangolt iszákban
a rézczímeréről a fejedelem postáját. Azért le kellett szállnom,
hogy felvegyem azt.</p>
<p>– Hagytad volna inkább ottan.</p>
<p>– Azt gondoltam, hogy fontos levelek lesznek abban; s jól
tettem, hogy elhoztam; mert az segített a legnehezebb dolgomban. A
farkasok sem üldöztek tovább: bizonyosan elfogták a huszár lovát s
ez elég préda volt nekik mára.</p>
<p>Klarissza megtörülgeté az ifjú izzadt homlokát.</p>
<p>– Ilyen bajba kellett neked jönnöd azért az én rossz
apámért!</p>
<p>– Ez még csak mulatság volt. Oktalan állattól nem ijedünk mi
meg: farkassal, medvével mindennapi a kalandunk. Nagyobb félelmem
volt a hajdemákoktól.</p>
<p>– Azokkal is találkoztál?</p>
<p>– Igen. De el ne áruld az anyámnak. A Feketehegyen túl, a hol az
országút mellett van egy nagy vendégfogadó, <span class=
"pagenum"><a name="Page_33" id="Page_33">-33-</a></span> a tolvajok
lánczot húztak az erdőn keresztül, a miben minden utazónak a
szekere fennakadt. A hajdemákok el voltak bújva a bokrok közé s
csak akkor ugráltak elő, mikor egy utazó a kanyarodónál a lánczban
elakadt: azt kifosztogatták s aztán valamennyit beterelték a
vendégfogadó udvarába s ott strázsálták, hogy hírt ne adhasson a
másunnan jövőknek. Magam is csak akkor vettem észre a lánczot,
mikor a sziklafal mögül kibukkantam. De nem sokat gondolkoztam ám
rajta, hogy mit tegyek? hanem sarkantyúba kaptam a paripámat s neki
vágtatva, egy szökéssel keresztül ugrattam a lánczon. Egy marczona
zsivány odaugrott elém, villogó fejszéjét feje fölött forgatva s
belekapott a lovam zablájába, de nekem gyorsabb kezem volt, úgy
lőttem főbe a ficzkót, hogy a lovam alá esett.</p>
<p>– Ah ez derék volt! De hát a többiek?</p>
<p>– Azok nem vették tréfára a dolgot, minden árokból, bokorból
elkezdtek rám lövöldözni, csak úgy fütyölt a fülem körűl a sok
golyóbis. Eleinte azt hittem, hogy szarvasbogár, vagy bögöly s csak
úgy hessegettem magamtól a kalapommal őket.</p>
<p>A kis leány nevetésre fakadt.</p>
<p>– A golyókat hessegetted?</p>
<p>– Az ám. Még nem voltam csatában soha. Először hallottam
ilyesmit. Még mikor a vendégfogadót jó messze elhagytam, akkor is
ott dongtak a fülem körűl; csak a puskadurrogásról gondolom, hogy
ólomgalacsinok voltak.</p>
<p>– Bizony, Jakab, ha egy beléd talált volna, azt a papának soha
sem bocsátanám meg; de soha!</p>
<p>– Ez még mind embernek való baj volt, – folytatá Jakab; – de a
mi veszedelem ezután következett rám, arra még most is reszketek,
ha visszagondolok. Ég és föld, tűz és víz mind ellenem támadt, hogy
utamban feltartóztassanak.</p>
<p>– Hanem azt már csak holnap meséld el, Jakabkám. Neked elég volt
ennyit beszélned mára; nekem is elég lesz ennyit álmodnom
éjszakára. <span class="pagenum"><a name="Page_34" id=
"Page_34">-34-</a></span></p>
<p>Vele is álmodott a hallott rémtörténetekkel a kis Klarissz:
nevelő-anyja, a ki maga mellett hálatta, alig győzte betakargatni
az éjjel a rugkapálózó gyermeket, s nem tudta elképzelni, mit
kiabálja az egyre: piff, paff, bumm! folyvást farkasokat, meg
zsiványokat lövöldözött.</p>
<p>Másnap alig várhatta, hogy rákerüljön a sor a beteg mellett
virrasztásra.</p>
<p>– Itt vagyok Jakabkám, beszéld tovább, hogyan jártál.</p>
<p>– A biz úgy volt, hogy estefelé, mikor Meczenzéfnél új hátas
lovat váltottam, a Babora hegy fölött látok egy goromba sötét
felhőt emelkedni s fenyegető morgás hangzik a távolból. Jó lesz
elsietnem, míg ez a zimankós idő utól nem ér, gondoltam magamban. S
nem vártam, míg a korcsmáros a nyársra húzott ludat megsüti a
számomra estebédnek; hanem lehúztam a ludat a nyársról s eldugtam a
tarsolyomba nyersen: majd megsütöm én azt valami tanyánál útközben,
s azzal a lovamra kapva, neki vágtam a kassai útnak. Hanem a
zivatarnak még jobb lova volt, mint nekem. Először egy olyan
porfelleggel borította el körültem az eget és földet, hogy a lovam
fején túl nem láttam, aztán meg neki zúdította a zegernye záport,
mintha csak kilyukadt volna az ég; s a mellett úgy villámlott,
mennydörgött, hogy egy miatyánkot nem lehetett közben elmondani. És
siettem, hogy egy oldalt fekvő nagy bükkerdőt elérjek s ott valami
fa alatt meghúztam magamat, míg az öregében tart a vihedernek: de
azzal is megjártam; mert találtam ugyan egy nagy odvas fát, a miben
a zápor elől szárazra menekülhettem; de a mint épen azon
tanakodnám, hogyan csinálhatnék valami tüzet a pecsenyém számára,
egyszer csak jön egy hétágú istennyila, belecsap a szomszéd
bükkfába iszonyú ropogással. Engemet a szele, meg a nagy kénkő
illat majd holt emberré tett. Volt már tűz elég a pecsenyesütéshez;
meggyuladt az erdő, még a zápor sem birta eloltani, úgy belekapott
a cziherbe. Nekem is elmult iziben az éhségem, futottam ki az égő
erdőből, a lovamat kantáron vezetve. Hallottam, hogy zuhognak a
<span class="pagenum"><a name="Page_35" id=
"Page_35">-35-</a></span> hegyekről alárohanó szilaj patakok. Nem
jó vége lesz ennek, gondolám magamban, s zápor, szél ellenében
ügettem erősen a két árok között, hogy a Bodvát elérjem. De
akárhogy siettem, mégis későn jártam. Mire oda jutottam a Bodva
partjára, már akkor nem volt rajta hid; a megáradt folyam akkor
szakgatta le az utolsó karfákat.</p>
<p>– No, te szegény ember, mit csináltál most?</p>
<p>– Hát én bizony nem várhattam arra, míg a víz lefolyik, mert
akkor reggelig is ott ácsoroghattam volna; hanem lekerűltem
vízmentében keresni, hogy hol szélesebb a víz; ott könnyebb az
átúsztatás rajta. De mindenütt veszedelmes volt az; a sárga iszapos
víz egész szálfákat sodort magával alá; egy-egy megakadt a partban
s akkor egész torlasz tódult föléje fatörzsekből, rekettyéből: a
zúgó árban csak úgy keringtek a forgók. Láttam egy kis bölcsőt
úszni a víz közepén, azt elkapta a forgó, elnyelte hirtelen s aztán
nemsokára a tulsó parton dobta ki nagy messzeségben. – Mégis neki
kellett vágnom.</p>
<p>– No csak nem ugrottál bele? Kiáltá a leány s belecsimpajkozott
az ifjú karjába a két kezével. Nem! Na nem szabad beleugratnod abba
a csúnya árvízbe.</p>
<p>– Meg kellett biz annak lenni. Jó, erős paripám volt; alföldi
mén: bízhattam benne. Istennek ajánlottam a lelkemet s beleugrattam
az árba. Magam sem tudom már, hogy vergődtem ki belőle. A víz
messze alásodrott magával, míg egy helyen zátonyra akadtam s onnan
kigázoltam a lovammal.</p>
<p>– Szegény Jakabkám, hogy megáztál-fáztál. S ezt mind a rossz
papáért tetted! Hogy nincs itt az üstöke a kezemben, hogy
megtéphetném kedvem szerint. Szegény jó kis Jakabom. Takaródzál be
szépen, ha úgy megáztál.</p>
<p>– Dejszen betakargatott engem szépen a sötét éjszaka. Mire
kivergődtem az árból, egészen sötét lett s én a folyó kanyarodásai
miatt elvesztettem a tájékozásomat: nem találtam rá többet az útra.
Sötét lett; csillagot sem láthattam volna, merre van kelet és
nyugot? csak a távozó <span class="pagenum"><a name="Page_36" id=
"Page_36">-36-</a></span> villámlás derítette fel néha a tájat; és
én nem láttam a villámfénynél sehol egy házat sem fehérleni. Csak
úgy találomra bandukoltam hát előre, a lovam eszére bízva magamat.
A pisztolyaimban is mind össze volt ázva a lőpor; védelmezni sem
tudtam volna magamat, ha rossz emberek, vagy vadállatok
megtámadnak.</p>
<p>Végre meglátok egyszer a távolban egy csoport világosságot.
Gondolom: azok ott pásztortüzek, vagy táborozó kuruczok őrtüzei
lesznek s arrafelé tartok. Dehogy voltak azok; elátkozott lidérczek
voltak; tüzes emberek, kik az éjjeli vándort a mocsárba
csalogatják. Egyszer csak azt vettem észre, hogy a lovam lába
csülökig süppedez a sömlyékbe: a bolygó tüzek pedig szerteszét
tánczolnak előlem, egyik zsombikról a másikra ugrálva. A lovam
nagyot horkant, de bizony magam is megijedtem. Hirtelen
félrerántottam a kantárszárat s igyekeztem kimenekülni a
morotvából: akkor meg a tüzes lidérczek mind utánam szaladtak,
egész az avarig üldöztek; ijedtemben csupa ördögöknek néztem
őket.</p>
<p>– Bizony azok is voltak ők. – Tudták jól, hogy mi járatban vagy
s nem akarták, hogy egy olyan jó prédát, mint az én atyuskám,
elragadj a Belzebub kezéből.</p>
<p>– Ugyan áldottam az eget, de még inkább a kemény földet, mikor
kijuthattam a csunya mocsárból s annál nagyobb volt az
örvendezésem, a mint egyszer a sík fenyéren valóságos égő tüzet
látok fellobbanni. Ez már csakugyan embertől élesztett tűz lesz!
Feléje tartottam: mire odaértem, már a láng lelohadt, csak a parázs
izzott nagy halomban, tőzegből volt rakva. Mellette azonban senkit
sem találtam. Akárhogy meresztettem ki a szememet,
körűltekintgetve, csak nem láttam senkit. Már nem bánom, akárki
rakta a tüzet, én melegszem nála s a míg megmelegszem, a ludat is
megsüthetem a parázson. Találtam ott egy hangafa bokrot, levágtam
róla egy hajlós vesszőt nyársnak, arra felhúztam a pecsenyémet, két
szolgafát <span class="pagenum"><a name="Page_37" id=
"Page_37">-37-</a></span> tűztem a tűz mellé s arra ráfektettem a
ludat, a vessző, a mint a tűztől hajladozik, forgatja azt
magától.</p>
<p>– Én még ezt nem tudtam.</p>
<p>– Addig a lovamról kellett gondoskodnom, hogy valahová
kipányvázhassam, a hol füves hely van. Találtam egy nedves fűzfát,
ahhoz megkötöttem, meghúzgálva előbb az üstökét; azzal visszatértem
az elhagyott tűzhöz. Hát már akkor volt mellette valaki.</p>
<p>– Nos? ki volt?</p>
<p>– Egy csunya vén banya. Borzas fakó haja, nagy bibircsós orra,
szakállas álla; rongyos palást a vállán, a mibe egészen be volt
burkolva, a mint a tűz mellett guggolt.</p>
<p>– Te! Az volt bizonyosan a vasorrú bába.</p>
<p>– Annyi igaz, hogy utálat volt rá nézni. De még undorítóbb volt
az a foglalatosság, a mit mívelt. Egy nagy cserépkorsóból csunya
nagy békákat huzogatott elő, azokat hegyes fanyársakra felhuzogatta
s aztán oda tüzködte az izzó parázshalmaz körűl, a hogy szokták a
gardahalat sütni cserepcsíkon a halászok.</p>
<p>– A te ludad meg ott sült a tűz fölött.</p>
<p>– De elment én nekem a kedvem minden lúdpecsenyétől azonnal:
talán soha sem is kivánok belőle; én csak azokat a kidült szemű
békákat láttam, a mik ott sültek, négy lábukat szétmeresztve, a
cserepcsíkon, a vén büdi boszorkány vigyorgott azzal a másfél
foggal a szájában, a mint engem meglátott s azt motyogta hozzám:
«én süti pecsi, te süti pecsi, én is adi belüle, te is adi belüle.»
Én meg csak ott álltam, mint a sóbálvány.</p>
<p>– Ugyan jól jártál, hogy közel nem mentél hozzá! Mert ha egy
békát hozzád vágott volna, magadat is lóvá változtat.</p>
<p>– Majd a nehézség tört ki ijedtemben. Szerencsére eszembe
jutott, a mire az anyám tanított, ha nagy veszedelembe jutunk, az a
mondás: «ha Isten velem, ki van ellenem?» s amint ezt kimondtam, a
távolban egy kakast <span class="pagenum"><a name="Page_38" id=
"Page_38">-38-</a></span> hallottam kukorítani. Megkönnyebült a
lelkem egyszerre. Hátat fordítottam a tűznek, többet vissza se
néztem, akárhogy hivogatott a pusztai vén boszorkány.</p>
<p>– Ugyan jól tetted, hátrafordulva maradt volna a fejed.</p>
<p>– Felkaptam a lovamra gyorsan s vágtattam a kakasszó tájéka felé
s nemsokára szerencsésen eljutottam egy pusztai tanyához, a hol egy
bális lakott. Ott jó emberekre találtam, ennem, innom adtak, a
lovamat is ellátták, még éjszakára is marasztottak, dunnás ágyat
vetettek a számomra, de én nem maradtam; a mint a ruháim
megszáradtak, megitattam a lovamat s nyeregbe ültem: reggelre
Kassán kell lennem. A jó pásztorok aztán fáklyával vezettek el az
országútig, addig az ég is kitisztult, a holdvilág feljött s én
aztán minden akadály nélkül poroszkálhattam tovább a hadi úton.
Mire meghajnalodott, a pirkadó égen már ott láttam kiemelkedni a
kassai székesegyház magas tornyát.</p>
<p>– No már most ez csakugyan elég lesz mára. Elég volt a
fáradságból. Pihenj meg Jakabkám.</p>
<p>Azon az éjszakán mindig úszni akart s egypárszor ki is ugrott az
ágyból a kis Klarissz, Kraynénak nagy ijedelmére s álmában tüzes
békákkal viaskodott.</p>
<p>A Jakab is kezdett már erőre kapni: győzött nála az ifjú
természet; daczára a sok bevett antimoniumnak s a köpölyöknek és
hólyaghuzóknak, szerencsésen kiheverte a baját. Ez nap már az
ágyában felülve mesélhette tovább a kis Klarissznak a viselt
dolgait és a kiállott viszontagságait, – a miket anyja elől
eltitkolt; az apja pedig nem is kérdezősködött utánuk.</p>
<p>– No, hát Kassára megérkeztél már szerencsésen. Ott csak nem
bántottak talán?</p>
<p>– De bizony bántottak volna, ha hagytam volna magamat. De
nagyobb baj volt annál. Kassa városának egyszerre csak az egyik
kapuja szokott nyitva lenni, azon kell bemenni, kijönni: a másik
héten aztán a <span class="pagenum"><a name="Page_39" id=
"Page_39">-39-</a></span> másikat nyitják ki; akkor épen az északi
kapu volt nyitva; én egyenesen a városházához lovagoltam s ott
leszállva a lovamról, felmentem a biróhoz. Előmutattam neki a
haditörvényszék levelét a fejedelemhez, a miben apád halál itélete
mellett a kegyelemkérő ajánlat volt. «Hüh fiam! akkor baj van!»
kiálta fel a biró. «A fejedelem tegnap este elutazott Göncz
városába, oda kell utána szaladnod.» Én nem is mondattam magamnak
többet, hirtelen a nyeregbe kaptam s meg se néztem Kassa szép
városát, ott hagytam a neked igért híres mézeskalácsot s loholtam
kifelé. Hát amint a kapuhoz jutok, szembe jön rám nagy török
sipszóval egy csapat lovaslegény felpántlikázott süvegekkel; elől a
megkoszorúzott czéhzászlóval. A timárlegényeknek volt lakozásuk,
legényeket szabadítottak fel. Jól nyakba voltak már valamennyien.
Közepett lovagolt a felszabadított legény, a czéhmesternek a fia, a
hogy később megismerkedtem vele. Én félre akartam térni az
útjokból; de a víg czimborák egyszerre körűlfogtak s addig nem
hagytak békét, míg a kulacsokból jót nem húztam. Akkor aztán azt
mondták, hogy no már most menjek «kopját szúrni.» – Az a szokás
Kassán, hogy a felszabadított legénynyel mindenkinek kopja
öklelésre ki kell állni, a ki csak lóháton találkozik vele. A ki
vonakodik, annak elveszik a lovát s másnapig nem adják vissza,
hanem egy kitömött szalmabábot lovagoltatnak rajta az egész városon
végig, világ csúfjára. A kopjaszúrás pedig abból áll, hogy mind a
két lovaslegénynek adnak az egyik kezébe egy tompavégű kopját, a
másikba meg egy bunkósvégű somfahusángot. Azzal aztán egymásra
nyargalnak s a melyik a másikat kiveti a nyeregből, az aztán a
husánggal úgy elpáholja a legyőzöttet, ahogy csak kedve tartja.</p>
<p>– Jaj! Téged nem szabad megverni, Jakabkám.</p>
<p>– Magam is a mondó vagyok. De a timárlegények nem sokat
hajtottak az én szavamra. Hiába mondtam nekik, hogy a fejedelem
stafétája vagyok, sietős az utam: nem lehetett azokkal beszélni,
mind be voltak már kapva még <span class="pagenum"><a name=
"Page_40" id="Page_40">-40-</a></span> tegnapról s azzal
fenyegettek, hogy elveszik a lovamat, ha kopját nem szúrok a
czéhmester legényfiával. Az pedig egy köpczös, szélesvállú,
czipóhátú kamasz volt, a ki már előttem négy legényt leöklelt a
nyeregből s valamennyit úgy elpáholta, hogy úgy vitték el őket
lepedőben. Láttam, hogy itt nem segít más, mint az én két öklöm. No
hát ide azt a kopját, meg azt a husángot! kiáltám s szembeszálltam
a nehéz ficzkóval. Az ő kopjája csak a köpönyegemet likasztotta ki,
de az enyém úgy orron ütötte ő kelmét, hogy hanyatt bukfenczezett;
én aztán megraktam a somfával úgy, hogy megemlegeti a legénységet
holtig.</p>
<p>De ez a kimenetel már nagyon tetszett a kis Klarissznak.</p>
<p>– Ezt ugyan jól tetted; hanem már most ne vitézkedj tovább,
maradj szépen fekve.</p>
<p>Ezen az éjszakán fel-felkaczagta magát álmából a kis leány:
«nesze timárlegény!»</p>
<p>Másnap már szabad volt Jakabnak elhagyni az ágyat néhány órára s
kiülni a napra a nagy karos székben. Klarissza oda igazgatta a
fejéhez a támogató szarvasbőrvánkost s rakosgatta a zsámolyt a
lábai alá.</p>
<p>– Hogy megsoványodtak ezek a te izmos kezeid, a mikkel a kassai
legényt elpáholtad. Azt is az apámért tetted.</p>
<p>– Hajh, hiszen ha még csak a verekedés lett volna a legsúlyosabb
munka, a mit az apádért véghez vittem! De volt még annál nehezemre
esőbb is.</p>
<p>– Ugyan mi volt?</p>
<p>– Majd elmondom: ha szépen meghallgatod.</p>
<p>Klarissza csendesen figyelt, csak a legyeket hajtotta a
cziczfark legyezővel a Jakab arczáról.</p>
<p>– Hát amint Kassáról kiszabadultam s neki sarkantyúztam a
lovamat, hogy az elpocsékolt időt helyrepótoljam: egyszer csak elém
bukkan a fűzfabozótból egy furcsa ember, a milyent még soha sem
láttam az előtt. Az egész ruhája folt hátán folt, tarkállott azon
mindenféle színű <span class="pagenum"><a name="Page_41" id=
"Page_41">-41-</a></span> posztó; a fölött volt a nyakában egy
rongyos felleghajtó köpenyeg, a mi hátul ketté volt hasadva, úgy,
hogy mikor a szél lebegtette, olyannak látszott messziről, mintha
két denevér szárnya lett volna. A fején pedig volt egy pofonütött
csókaorrú kalap, az tele volt tüzködve hollótollakkal. Az oldalán
levő tarsolyából pedig csomóba kötött lúdtollak látszottak elő.
Bizonyosan garabonczás diák volt. Azt tudom jól, hogy ha az ember
garabonczás diákkal találkozik, akkor legjobb azt megszólítani,
hogy meg ne haragudjék; mert különben megátkozza az embert s
nyakára hozza a fergeteget. Megszólítottam hát. «Quo vadimus?» –
«Váczibus.» – «Quid ibi facimus?» – «Clericatum petimus.» – «Et si
non dabimus?» – «Si dabimus, dabimus, si non dabimus,
odábballagábimus.»</p>
<p>– De furcsa az a garabonczásdiákbeszéd!</p>
<p>– A ficzkónak olyan hosszú lábai voltak, hogy gyorsabban
ügetett, mint a paripám; nem tudtam elhagyni. Mikor a «háromvíz
közéhez» értem, mindjárt a Hernádon nem találtam se hidat, se
kompot. Amazt leégették, emezt meg elsülyesztették a futó mezei
hadak. Át kellett úsztatnom a folyón. A garabonczás arra kért, hogy
vigyem őt is által. Nem tudtam neki megtagadni a kivánságát s
megengedtem, hogy a hátam mögé felkapjon a lovam farára. De nem
hogy érezte volna a lovam a terhét, még jobban úszott a vízen
keresztül; a garabonczás diák szétterjesztette a két kezével a
hasadt köpenyegét, a szél úgy vitt bennünket, mintha vitorlánk lett
volna. A tulsó parton letettem s búcsút vettem tőle; mondtam neki,
hogy sietős utam van: én lovon, ő pedig csak «per equos
apostolorum» (apostolok lovain) nem utazhatunk együtt. Hát a mint a
második folyam, a Tarcza révéhez érek, már ott találtam a parton
ülve: ki is pihente magát s fűzfából sípot faragott. Boszús voltam,
hogy gyalog elém tudott vágni; de azért mégis átvittem a másik
vizen is. Ő a hátam mögött furulyált a fűzfatilinkón s így szépen
kikerültük a veszedelmes forgókat. A tulsó parton megint
elbúcsúztunk egymástól <span class="pagenum"><a name="Page_42" id=
"Page_42">-42-</a></span> s a harmadik folyónál, az Osvánál, már
megint ott találtam egy fűzfán ülve: a fűzfavesszőre faragott
mindenféle ákom-bákomot. Még itt is átsegítettem a tulsó partra.
Mikor leszállt a lovamról, azt mondta: «no fráter, a miért ezt a
barátságot tetted velem, megtanítalak valami nagy dologra, a mivel
sok veszedelmet elhárítasz magadról.» Én odatartottam a fülemet,
azt várva, hogy valami bűvös-bájos varázsmondatra tanít meg, a mi a
csatában golyómentessé tesz; hát ez volt, a mit megsúgott: «Ha
falun keresztül utazol s a komondorok a lovad után rohannak
csaholva, mondd meg nekik, hogy hová utazol, azzal szépen
visszafordulnak s nem ugatnak rád többet.» Én sarkantyúba kaptam a
paripámat s ott hagytam a garabonczást a faképnél. De még sem
maradt el tőlem végkép. A czifrára faragott vesszővel rácsapkodott
a két lábszárára: «gyí te fakó! gyí te kesely!» s azzal versenyt
futott a lovammal a gyalogösvényen. Egyszerre értünk be a faluba.
Ott három falu következik egymáshoz csak egy futamodásnyira:
Zsadány, Nádasd, Kéked. A mint a falusi nép meglátta a garabonczás
diákot közeledni, minden udvarból előjöttek az asszonyok s hozták
neki az aludttejet, hogy kiengeszteljék; engem is megkináltak vele.
Engem boszantott az, hogy a falusiak a garabonczás czimborájának
néznek s amint a lovamat megkapattam, utat vesztettem előtte, hogy
lerázzam nyakamról. De mire a faluból kiértem, már megint ott várt
rám az akasztófa alatt. Ekkor megharagudtam rá: «elmaradj ám tőlem,
szélhordta garabonczása; mert ha kikapom a kardomat, ugyan a
hátadra rakok a lapjával.» Arra a garabonczás rám vicsorította a
csúnya nagy fekete fogait s megfenyegetve a czifra vesszejével, ezt
a rontást kiáltotta utánam: «Signa te, signa! temere me tangis et
angis!» Ez a mondás visszafelé olvasva is épen úgy hangzik, mint
előlről: azért van ilyen rontás benne.</p>
<p>– Jaj! Ird le azt nekem, szólt Klarissza s aztán a betüket
egymásután előlről is, hátulról is végig böködve <span class=
"pagenum"><a name="Page_43" id="Page_43">-43-</a></span> az
ujjával, nagyot bámult azon a babonaságon. Ebből az egy sorból
jobban megtanult betűzni, mint az ábéczéből.</p>
<p>– Meg is éreztem a rontást nemsokára; mert a míg Nádasdig értem,
olyan hőség támadt, mintha kemencze torkából fujták volna reám. A
lovamat körűlzümmögték a bögölyök, nem birtam róla elverni; csak
lépésben ment, mert egyre a hasához kapkodott, s nagyokat rázkódott
alattam. A mezőn egy ember az arató nép közül megbolondult a
napszúrástól s nekem rohant a kaszájával; alig tudtam előle
elvágtatni; a falu végén meg egy veszett kutya jött rám szembe, a
mi már sok embert, állatot megmart; iszonyú volt a sivalkodás az
utczán. Magam is csak úgy menekültem meg előle, hogy belehajtottam
egy víztömpölybe; ott láttam elügetni magam mellett a fertelmes
állatot.</p>
<p>– Miért nem lőtted agyon?</p>
<p>– Hisz egy kutyát meglőni ocsmányság! Alig értem el a falu tulsó
végét, akkor meg tűzi lárma támadt; a nagy hőségben magátul
kigyuladt egy góré. Nem tudom hogy oltották el, mert a csordakút ki
volt száradva; még a lovamat sem tudtam megitatni.</p>
<p>Klarissza nagy részvéttel törülgette a Jakab homlokát; mennyit
kiállt szegény!</p>
<p>Délután, mikor már a hőség majd leszédített, egyszerre csak nagy
sötét fellegek támadnak az égen a hátam mögött, – hangzott a
mormogásuk távol – a bakacsinnal vetekedő kárpit, ezüstnél
fényesebb szegélyeivel, elfoglalta lassan a firmamentumot s ebből a
sötétségből egy nagy fehér sáv, mint egy dűlt oszlop ért le a
felhőtől a földig. Jól tudtam, hogy mi az. Jégeső az ottan.
Megjárom, ha utólér! Ármányadta garabonczás diákja. Ezt a nyakamba
zúdítja. Gyorsabb ügetésre nógattam a paripámat, az magátul is
igyekezett, érezve a közeledő nemulasst. De biz a fergetegnek
gyorsabb lába volt, mint az én lovamnak. Nemsokára utólért a szele,
egy egész porfelhőt hömpölygetve maga <span class=
"pagenum"><a name="Page_44" id="Page_44">-44-</a></span> előtt, a
mitől azután nem láttam se eget, s földet! csak a lovam ösztönére
bíztam magamat, hogy menjen, a merre gondolja. Nemsokára lett aztán
világosság; a villám szakadatlanul lobogott, a mennydörgés hangja
egymásba keveredett, ha egy perczre megszünt, hallhattam a
vészverte falvak harangszavát. A zivatar utólért. Előbb csak az
aprajával kezdte: mogyorónagyságuval, aztán következett az örege;
olyanokat koppant a süvegemen, mint egy parittyakő, a leve meg a
csizmám szárán bugyogott ki. Ha baj volt az elébb az izzasztó
hőség, még nagyobb lett a rákövetkező jeges fürdő. Azt hiszem, ez
lett az oka, a miért ilyen nyavalyássá lettem.</p>
<p>Klarissza nem állhatta tovább, sírva fakadt.</p>
<p>– Ne mondd tovább, kedves Jakabkám. Nem hallgatom. Még újra
megbetegszel! Oh az a rossz papa! Szeretnék minden jeget, a mi a te
fejedet érte, az ő hátához verni egyenkint. Majd holnap mondd el a
többit.</p>
<p>A következő napon már szabad volt Jakabnak az asztalhoz ülni s
ott költeni el a maga csirkebecsináltját.</p>
<p>Kray Jakab, az apa, a maga szokott szigorú tekintetével szólt a
fiához az ebéd végén:</p>
<p>– Édes fiam. Ugyan erősen elkéstél a minap azzal a
kegyelemlevéllel. Remélem és kivánom tudni, hogy a késedelem nem a
te jóakaratodon mult.</p>
<p>– Nem bizony! sietett belekottyanni a kis Klarissza. Tudná csak
a papa, hogy miket kellett a szegény Jakabnak időközben
kiállni.</p>
<p>– Klarissz! hát mire kértelek? szólt feddő hangon Jakab,
szemjárásával az anyjára intve, aztán ő felelt meg az atyjának.</p>
<p>– Nem, édes atyám. Sem én rajtam nem mult, sem útközben semmi
különös viszontagság fel nem tartóztatott; hanem a késedelmet
csupán az okozta, hogy a fejedelem Kassáról Gönczre távozott, oda
kellett még utána mennem. De a mi a megtoldott útnál is nagyobb oka
a késedelemnek, az volt, hogy a fejedelem főhadiszállásán
<span class="pagenum"><a name="Page_45" id=
"Page_45">-45-</a></span> épen akkor nagy zenebona járta. Valami
ütközet veszett el valahol, a vert csapatok összevissza keveredve
tolakodtak a táborba, a kivel csak szóba álltam, az mind
káromkodott, s a szentemet áldotta. Mikor nagynehezen ráakadtam a
fejedelem szállására, az őrt álló sárga mundéros palotásokról, alig
akartak felereszteni hozzá. Az előtermében ott találtam a vezéreket
a legnagyobb ortályoskodásban. Egymást szidalmazták, mindenik a
másikat okolta, a miért az ütközet elveszett. Hej, hogy nem
válogatták egymástól a titulusokat. Azt hittem, korcsmában vagyok.
Egyik, a ki legnagyobb urnak látszott közöttük, azt hiszem a
fővezér Bercsényi, mind valamennyit lepocskondiázta, és esküdött
égre-földre, hogy a kit hibában talál, annak a lábához téteti a
fejét. – No itt jó helyen járok a kegyelemkérésemmel! – Engem csak
akkor vett észre a kegyelmes úr, mikor már harmadszor gázolt a
lábamra a sarkantyus csizmájával. – Hát te ki fia csikaja vagy, mit
őgyelegsz a lábam alatt? Nem hordod magad a pokolba! Mit tátod a
szádat? Erre én katonás állásba vágtam magam s megfeleltem neki
bátran: «Én igenis senki csikaja nem vagyok, nevem nemes Kray
Jakab, fia senior Kray Jakabnak, a fejedelem hivének. Jövök
küldetésben, a kézsmárki hadi törvényszék kegyelemkérő levelével a
halálra itélt Mayer Károly számára.» – Dühösen kaczagott fel erre a
szavamra. «Soha jobbkor fiam! De bár két feje volna a Mayer
Károlynak, mint a császári sasnak, hogy kétszer lehetne lenyakazni;
a kit párbajban megölt, a legjobb alvezérem volt, az átkozott!
Menj, süttess ludat a kegyelemkérő leveleden! A fejedelemmel ma nem
játszol pitykövet.» Ekkor én még jobban megkeményítettem magamat.
«Még egyéb átadni valóm is van a fejedelemnek,» mondám. «Ez a táska
itt az oldalamon, a lengyelországi pósta leveleivel.» Erre
megváltozott a tekintete s azt kérdé: «Hát ahhoz hogy jutottál?»
Elmondám neki, hogy a fejedelem hirnökét a fekete hegyek közt
széttépték a farkasok, úgy találtam ott ezt a levélzsákot.
<span class="pagenum"><a name="Page_46" id=
"Page_46">-46-</a></span></p>
<p>– Hát téged nem bántottak? szólt közbe elrémülten az anya.</p>
<p>– Már akkor odább mentek.</p>
<p>– De bizony nem mentek! sietett megczáfolni Klarissza.</p>
<p>– Mit mondtam? Klarissz! inté hallgatásra Jakab a leánykát. Nem
bántottak engem, édes anyám. – Erre a szóra megsimogatta a fejemet
Bercsényi s azt mondta: «Derék legény vagy, fiam. Az apád fia vagy.
Csak minden magyar ember olyan volna, mint a Kray Jakab! Várj, míg
kijövök a fejedelemtől.» Erre a többi urak is kezdtek rám
tekinteni: kérdezgettek a felvidéki dolgokról. Csodálkoztak nagyon,
hogy másfél nap alatt ilyen nagy utat tettem meg; pedig senki sem
kergetett. Ekkor kijött Bercsényi s azt mondta, hogy csak küldjem
be a hozott leveleket a fejedelemhez, majd ő átvizsgáltatja a
tanácsosával, de most nagyon fel van indulva; a válaszért eljöhetek
később. – «Nem, kegyelmes uram, mondék én, nekem nincs elveszteni
való időm, holnapután reggel nyolcz órára már Kézsmárkon kell
lennem; én magam akarok beszélni a fejedelemmel és rögtön. Nem
bánom, ha haragszik is, ha az én fejemet leütteti is. Engem ezért
küldtek!» – «Igazi apja fia! dörmögé Bercsényi, nagyot ütve a
vállamra. Kray vér! No hát lépj be az oroszlán barlangjába, ha
olyan nagyon kénytet a mersz.» Be is mentem. Még nem láttam másutt
oroszlánt, csak az orbis pictusban, de mikor ő előtte álltam, a
fejedelem előtt, akkor azt hittem, hogy csak ilyen lehet az.
Szörnyen fel volt gerjedve az indulattól, arcza tűzben lángban
égett, a homlokán – nem tudom – de még a villámló zivatarnál is
félelmesebb fergeteget láttam gyülekezni. Úgy éreztem magamat
előtte, mint az őz az oroszlán előtt. Szó nélkűl vette át a
kezemből legelébb a lengyelországi leveleket, s hevesen
felszakította azokat. A míg elolvasta, az arczát vizsgáltam, s
láthattam belőle, hogy nem jó fát tettem a tűzre. Azokban a
levelekben nem volt valami örvendetes hír. Azután mereven elbámult
a semmibe, a fejem fölött elnézve. Utoljára <span class=
"pagenum"><a name="Page_47" id="Page_47">-47-</a></span> odadobta a
leveleket az asztalra, keserűen dörmögve: «Ezt is ugyan megehették
volna a farkasok.» Azzal hozzám fordult, csendes, mély hangon
kérdezve: «Hát még mit hoztál? add ide!» – «A kézsmárki törvényszék
kegyelemajánló levelét a halálraitélt Mayer Károly számára.» Hah!
Hogy szikráztak erre a szóra a szemei, azt hittem, hogy széttép
haragjában. «Megérdemelte a halált!» kiáltá olyan dörgő hangon,
hogy a reszketés fogott el bele. «Hiába jöttél! Ma olyan nap van, a
mikor az égben sem osztogatnak kegyelmet!» És én erőt vettem a
reszketésemen, megmerevítettem az idegeimet; ott maradtam állva és
a rettenetes haragu félisten szemébe nézve, így szóltam hozzá:
«Felséges uram, fejedelmem. Én vészeken, viharokon keresztül törtem
idáig, hogy a halálraitélt Mayer Károly számára kegyelmet szerezzek
te nálad. Nehéz dolgaim voltak rablókkal, fenevadakkal,
vízáradással, égszakadással; de megfogadtam, hogy a legnehezebbet
is véghez viszem érte. A legnehezebb munka nekem, hogy a térdemet
meghajtsam, a ki nem térdeltem se oltár, se ember előtt soha, s
összekulcsolt kézzel könyörögjek előtted, légy irgalmas, kegyelmes
a szegény bűnösnek, s hagyd meg az életét.» S azzal odatérdeltem
eléje. El akart fordulni, de én erőszakosan megragadtam a kezét, s
odahúztam az ajkamhoz. Ekkor halk mormogással azt kérdezé tőlem:
«de hát mid neked az a Mayer Károly? az idegen jövevény, a kinek se
országa, se hazája?» – «Nekem senkim és semmim, felelém; de van
neki egy leánykája, a kit én nagyon sajnálok.» Erre a szóra
egyszerre mosolyra vált az a hatalmas oroszláni tekintet. Olyan
volt az a mosoly azon az arczon, mint a szivárvány a zivataros
égen, a min még a villámok czikáznak keresztül. – «Jól van, fiam,»
szólt elvéve a kezemből a kegyelemkérő iratot, fogta pennáját s
ráírta a hátára: «A bűnös Mayer Károlynak elengedtetik a
halálbüntetés; száműzessék az országból. II. Rákóczy Ferencz.»
Mikor visszaadta, még akkor is mosolygott. Ki tudja, mit gondolt?
<span class="pagenum"><a name="Page_48" id=
"Page_48">-48-</a></span></p>
<p>Az apa odanyújtá a fiának a kezét és megszorítá azt; az anyja
odament hozzá és megölelte, a két fitestvére is összecsókolgatta,
csak a kis Klarissza hallgatott egy nagyot, s aztán egyszerre azt
mondá Jakabnak:</p>
<p>– Majd ha én egyszer igazán nagy leány leszek, akkor adok te
neked ezért a szóért egy igazi, de igazi csókot.</p>
<p>Már akkor tudta, hogy vannak igazi csókok és vannak hamis
csókok.</p>
<p>Még azután következett az elmesélése a visszatérésnek. Ebben az
volt a legizgalmasabb, mikor Jakab ugyanazokon a vidékeken tért
vissza, a miken a három víz közétől kezdve Gönczig keresztül jött.
Akkor azok kalászos vetéssel terített mezők, virító szőlőhegyek
voltak. Most jégtől elvert, letarolt siralomországa. Kéked, Nádasd,
Zsadány környékén nem volt egy zöldelő bokor, az uton csülökig
gázolt a ló a jégben. Reggel még Éden-kert, este már Szibéria. S a
hol délelőtt az izzó nap tűznyilai lőtték szembe, délután a
dermesztő szél szárnyai paskolták hátba. A kárvallott falvak népe
pedig cséppel, vasvillával fogadta; azt hitte, hogy ő hozta ezt a
fergeteget, minthogy a garabonczással együtt érkezett a falvaikba,
s agyon akarták verni.</p>
<p>Úgy kellett neki kerülő utakon elosonni a kertek alatt, míg a
jégverte vidéket a háta mögött nem hagyta. Bizonyosan itt szerezte
azt a nagy betegséget, a minek majd áldozatul esett ifjú szép
élete. – Már az útban érezte a baját, alig birta magát a lovon
tartani, mégis csak a nyeregben maradt egész éjjel, hogy jókor
megérkezzék Kézsmárkra a kegyelemlevéllel. Meg is jött épen az
óraütésre, a halálos óraütésre, s az volt utolsó erőfeszítése neki
is, a paripájának is.</p>
<p>Bizonyára méltán felróhatja az imádságos könyve hátuljára Mayer
Károly az ifjú Kray Jakabnak a nevét, mert a mit az megtett ő
érette, ahhoz hasonlót csak egy fiú képes megtenni az édes
apjáért.</p>
<p>De hiszen fel is fogadta Mayer Károly, hogy ha valaha
<span class="pagenum"><a name="Page_49" id=
"Page_49">-49-</a></span> Kray Jakabnak, az öregnek, talál hasonló
veszedelem járni a feje körül s ő rajta lesz a segítség sorja, majd
visszafizeti neki ezt a szolgálatot.</p>
<p>Meglássuk, azt teszi-e?</p>
<hr class="tb" />
<p>Egynéhány hét mulva Kray Jakabné Bécsből kapott egy kalitkába
zárt galambot, egy levél kiséretében. A levelet Mayer Károly írta
az asszonyságnak, tudatva vele, hogy ő a császári udvarnál nagy
hivatalba jutott. Ime küldi azt az igért galambot, s kéri, hogy
bárminő nagy bajuk lesz a Krayaknak, forduljanak hozzá. A Klarisszt
ott hagyja nevelő-anyjánál. Ez a legjobb záloga hű érzelmeinek.</p>
<p class="center">* * *</p>
<p>A postagalambküldés után még sokszor írt Mayer Károly Kray
Jakabnénak levelet Bécsből. Igazsága volt hozzá elég, hogy a
levelezést fenntartsa: abban, hogy a kis Klarisszát otthagyta
Krayék fogadott leányának. Ezért aztán viszonválaszt is kellett
küldeni a levelére. Mindkettő nagy előmenetelt tett a maga
pályáján: az apa is, meg a leánya is. A kis Klarissza sokat tanult,
még többet nőtt és szépült, jó magaviselete folyvást gyarapodott; a
nagy Mayer papa pedig kitünő állásra jutott a bécsi udvarnál;
nagyon megszerették: a katonák a hadi virtusáért (meg a vidám
czimboraságáért), az udvaronczok az elmés pletykáiért, a
kormányférfiak is szivesen beszélgettek vele a Rákóczy táborában
gyűjtött tapasztalatairól, az udvari hölgyek pedig a finom udvarlót
jutalmazták benne kegyeikkel. Már kamarás kulcsot is hordott a
tomporán, minél fogva minden időben bejárata volt a legmagasabb
helyre is.</p>
<p>De mind ez a dicsőség és a postagalamb együttvéve nem lett volna
nagy biztosíték Kray Jakab biró uram fejének, ha közbe nem jött
volna I. Józsefnek az a kegyes rendelete, mely minden császári
hadvezérnek ki lett adva, a minek értelmében erősen meghagyatott ő
kegyelmeiknek, <span class="pagenum"><a name="Page_50" id=
"Page_50">-50-</a></span> hogy jövőre nézve mindennemű
kegyetlenkedésektől tartózkodjanak, az elfogott kuruczok vezéreit,
főembereit ki ne végeztessék, még repressáliák ürügye alatt sem.
Tartották is magukat a rendelet értelméhez a jó magyar Pálffy
János, Nádasdy, sőt az emberséges Löffelholtz tábornok is, hanem
hogy a méregtarisznya Heisster fogja-e ama császári rendeletet,
kivált prima furia, nagyon respektálni, az igen kétséges kérdés
volt.</p>
<p>Pedig éppen ennek a tigris-szivü hadvezérnek a keze ügyébe
kellett esnie a jó Kray Jakabnak.</p>
<p>Rákóczy csillaga leáldozóban volt már; egyik erős várat a másik
után veszté el, a többit erősen ostromolták. Körül volt fogva
Érsekujvár, Murányvár, Kassa, Eger, Lőcse és Kézsmárk s a
fejedelemnek nem volt már csataképes hadserege, hogy csak egyet is
felmenthessen a szorongatott erősségek közűl. Azoknak a
várkapitányai aztán többnyire azt tették, hogy a mint tapasztalták,
mennyire fogy a puskapor s penészedik a magazinban a profunt (de
még jobban fogy a hajdani bátorság s még jobban penészedik a
hűség), hát bölcs alkudozásba ereszkedtek az ostromló császári
vezérekkel; néhol már nyélbe is sütötték a kapitulácziót, s
legalább a maguk számára megmentették a veszett fejsze nyelét.
Éppen Kézsmárk városának jutott az a nevezetes szerencséje, hogy
annak az őrsége, a városi polgárokkal egyesülten, makacsul
ellenállt az ostromló császári tábornok erőfeszítéseinek. Heisster
hiába töretett rést a falakon az öreg ágyúival, reggelre azt már a
polgárok betömték, s ágyúra ágyúval feleltek vissza. Mindenütt ott
láthatá járni a falakon a város biráját, a polgárhad vezérét, Kray
Jakabot, ahol a legnagyobb volt a veszedelem s az éjjeli
kirohanásoknál, a mik ostromműveletét megzavarták, hallhatta a
merész polgárok «vivát Kray» csatakiáltását. Fente is rá a fogát
erősen, hogy ha megkaphatja, bizony kioltja a gyertyáját.</p>
<p>Egyszer aztán a kurucz várkapitány kiszámította, hogy «több nap,
mint kolbász,» kapitulácziót ajánlt a császári <span class=
"pagenum"><a name="Page_51" id="Page_51">-51-</a></span>
hadvezérnek, bármennyire ellenzette is azt a városbiró. Miután
azonban a katonák vezére a Tököli-várat mindenképen fel akarta
adni, Kray sem tarthatta magát a városban s így ő is megnyittatá
Heisster előtt a «kurucz-torony» kapuját, a min aztán a császári
seregek azonnal be is vonulának.</p>
<p>Heissternek természetesen a legelső dolga az volt, hogy Kray
Jakabot elfogassa és tömlöczbe vettesse. Ez ugyan a kapituláczió
feltételeinek flagrans megsértése volt, de az ilyen hitszegés már
egyszer Heissternek a régi szokásai közé tartozott s azokat az
ember le nem vetkőzheti.</p>
<p>Mikor Kray Jakabné látta, hogy a szerelmetes társát lánczraverve
viszik ki a házból, a legrosszabbat sejté. Tudta jól, hogy a
könyörgés Heissternél nem használ semmit, annak a haragja olyan
tűz, a mi a könyhullatástól még jobban fellobog; nem is fárasztotta
magát ezzel a kisérlettel. Hanem előhozta a postagalambot, megírta
kevés szóval vékony hártyalapra a nagy bajt, a mi a férjét
fenyegeti, s azt a levélkét a galamb egyik kormánytolla körül
csavargatva, szabadon bocsátá a kis szárnyas postát.</p>
<p>Embertől nem küldhetett volna izenetet, az nem is jutott volna
el idejében Bécs városába, de a gyors madarat nem akadályozta
röptében a katonakordon, s eljutott az régi galambduczához Bécsbe
annyi óra alatt, ahány nap kellett volna az út megtevésére egy
lovas futárnak.</p>
<p>Mayer Károly jókor megkapta Krayné levelét s nem is volt
késedelmes; azonnal felsietett az uralkodóhoz, bemehetett hozzá
minden időben, olyan kedves embere volt. Előadta, hogy a császári
tábornok Heisster minden népjog, kapituláczió ellenére tömlöczbe
vettette Kézsmárk főbiráját; attól lehet félni, hogy majd a császár
parancsolatát sem fogja tekinteni, ha már a becsület
parancsolatának is hátat tudott fordítani s még ki is végezteti ezt
a derék embert.</p>
<p>József császár nem is késett azonnal megírni a kegyelemlevelet,
melyben Kray Jakab kézsmárki birónak, akárminők <span class=
"pagenum"><a name="Page_52" id="Page_52">-52-</a></span> legyenek
is az eddig ellene elkövetett vétkei, teljes bűnbocsánatot ád,
életét és minden vagyonát biztosítva.</p>
<p>Ki fogja elvinni ezt a kegyelemiratot?</p>
<p>– Én magam! mondá Mayer Károly. Eszébe jutott, hogy futtatá
egykor Kray Jakab a saját legkedvesebb fiát a fejedelemhez az ő
kegyelemiratáért, itt az idő, hogy azt most visszafizesse.</p>
<p>Nem késedelmezett, rögtön nyergeltetett, s a melyik kapuja
Bécsnek Magyarország felé nyilt, azon el-kinyargalt.</p>
<p>Útközt sem pihent meg; minden állomáson friss paripát váltott, s
mikor leszállt róla, csak úgy szakadt a tajték a lóról.</p>
<p>Nem kellett ugyan utközben se kiáradt folyón általúsztatnia, se
farkasokkal viaskodnia, rablók se lövöldöztek rája, garabonczás
diák se küldött zivatart a nyakára, de mégis csak elég szép virtus
az egy olyan előkelő uraságtól, a ki a kényelmes kereveten
heverészhetne odahaza, hogy maga végzi a futár feladatát.</p>
<p>Mayer Károly uram is olyanféle «sokfábólfaragott» ember volt, a
kinek a természetében egyesülve volt a jó is, rosz is vegyest.
Lehetett nála egy kis nagylelkü lovagiasság is, a mi erre a
vállalatra sarkantyúzta; vissza akarta adni azt a nagy tartozását,
a mivel Kraynak adósa maradt; talán az elhagyott kis leányát is
óhajtotta látni. Az már több év multán szépen felnőhetett, meg is
okosodott, szép leveleket irt már az apjának, sőt egyszer leírta a
Jakab fiúnak az egész kalandos utazását, mikor az atyja
kegyelemleveléért járt a fejedelem után; tele volt azzal egy egész
czifra táblás «exercitium», azt is elküldte az apjának. Láthatta
abból is, hogy mennyi teher van az ő fejére betáblázva a Krayak
részére. Bizony nem is feledte el azt. De mégis mindannyinál
erősebb ösztön volt az emlékezet: a mi meg a szivére volt
betáblázva, a szép Krayné emléke. Őrült volt, mikor ő rá
gondolt.</p>
<p>S a szép asszony, tudtán kívül, maga is éleszté azt a
<span class="pagenum"><a name="Page_53" id=
"Page_53">-53-</a></span> hamu alatt lappangó tüzet, azokkal a
nyájas levelekkel, a miket minden alkalommal küldözött Bécsbe a
lovaghoz. Nála az a levelezés bizonyára tiszta, ártatlan szívbeli
jóság volt. Azt a férfit, a kinek az életét az ő fia mentette meg,
s a kinek a leányát ő fogadta fel gyermekének, olybá vette, mintha
a családhoz tartozó tag, mintha édes testvér volna s azzal a
gyöngédséggel írt mindenkor hozzá.</p>
<p>Elébb azonban minden levelét megmutatta az urának, s el nem
küldte addig, a míg az végig nem olvasta. Kray Jakab nem is talált
azokban semmi kárhoztatni valót.</p>
<p>Csakhogy két külömböző szem egészen más gondolatokat olvas ki
ugyanegy levélből. Mayer Károly a gyöngédséget szenvedélynek vette
s azt gondolta, hogy a szép Krayné is egész szívvel hajlik
hozzá.</p>
<p>Ez volt a fő ok, a mi arra a fáradságos nyargalásra felbuzdítá.
Előre elképzelte, hogy a mit a szerelem megkezdett, a háladatosság
hogy fogja befejezni. Az öröm nagy kerítő!</p>
<p>Előre ki is főzte jól az egész tervet.</p>
<p>Megjelenik mint szabadító; az apát a vérpadról hozza vissza
családjához. A hány ölelés, csók azt éri, az mind neki is szól. A
megkegyelmezett rebellisfőnöknek azután, illendőség szerint, fel
kell menni Bécsbe, megköszönni a királynak, hogy életét, vagyonát
meghagyta. Azalatt, míg ő odajár, a hű barát fog gondoskodni a
házáról, hogy a durva, győztes katonaság ne erőszakoskodjék a
kipéczézett családon s ő bizonyára igen jól fogja a családapát
adni.</p>
<p>Ilyenforma agyrémekkel volt tele a feje az egész uton, s az az
út hosszú volt, két nap, két éjjel huzódott el bele. Szerencsésen
vége felé járt.</p>
<p>Késő este volt, a mikor Mayer Károly az utolsó állomásra
megérkezett Kézsmárkon innen. Az egy kis szepesi város, Sztrázsa,
olyan kicsi, hogy falunak is beillik, de azért híres a korcsmája.
Ott tudniillik minden utazónak meg kell állapodni éjszakára, a ki
Kézsmárkra igyekezve, <span class="pagenum"><a name="Page_54" id=
"Page_54">-54-</a></span> naplemente után talált érkezni; mert
akkor már Kézsmárk kapuját bezárták, s a városba senki be nem
mehet; azért a sztrázsai korcsmának mindig van vendége.</p>
<p>De ki is volt fáradva Mayer Károly az éjjel-nappali szakadatlan
lovaglástól, minden porczikája kivánta a pihenést. A korcsmárosné
is jó ismerős volt; kaczkiás menyecske, a ki különösen szerette a
kétszinű posztót (a hogy a katona-egyenruhát hijják), azonban a
diákokat sem vetette meg. Ismerték a szép Panna asszonyt Rákóczy
palotás hadai s a hires franczia gránátosok, valamint az erdélyi
nemesi ifjak; tudtak felőle beszélni a szepesi gróf mazurjai s a
német veres dragonyosok. Mindeniknek a nyelvén értett.
Pártkülömbséget nem ismert; egyszer kurucz, másszor labancz
kopogtatott be hozzá; mindeniket szivesen látta, egyformán
traktálta. Arról nem tehetett, hogy olyan szép asszony volt.</p>
<p>Panna asszony nem is eresztette egy tappot se tovább Mayer
Károlyt (régi jó vendégét), bevezetteté a lovát az istállóba, le is
nyergeltette, maga adott neki szénát.</p>
<p>– Innen ugyan nem megy kelmed tovább hajnalhasadtáig! mondá a
lovagnak. A legjobb tokaji máslás átalagomnak veszem vérét a kelmed
kedveért, nyalka kurucz hadnagy!</p>
<p>– Nem vagyok már kurucz hadnagy, babám, ha az volnék, itt most
tűz volna a talpam alatt; a császár colonellusa vagyok.</p>
<p>– Biz én pedig többre tartom a hadnagyokat, mint a
colonellusokat.</p>
<p>– Hát Panna asszony, mi hirt tudsz Kézsmárkról?</p>
<p>– Oda ma be nem megy már kegyelmed! mert zárva van a Tököli-vár
kapuja. Ott lobog már rajta a sárga zászló. Holnap hajnalhasadtakor
nyitják ki a kaput s aztán nagy vesztés lesz. A főbirót, Kray Jakab
uramat kurtítják meg egy fejjel, a bizony. Már fel is van állítva a
tőke; magam láttam a két szememmel, onnan jövök a városból.
<span class="pagenum"><a name="Page_55" id=
"Page_55">-55-</a></span></p>
<p>– Hány órára van kitüzve a nyakazás?</p>
<p>– A mint a nyolcz órát veri a harang a kurucztoronyban.
Trombitaszó mellett hirdették ki az itéletet.</p>
<p>– S mennyire van ide Kézsmárk?</p>
<p>– Egy kis óra, de a ki nem sajnálja a lovától az ostort, félóra
alatt is begyőzi.</p>
<p>– Hát aztán a biróné asszonyom sajnálja-e nagyon az urát?</p>
<p>– De sajnálja biz’ a jámbor; úgy lót-fut az utczán, mint a
háborodott. Annyit ki tudott könyörögni a német generálistól, hogy
halaszsza el holnapig a kivégezést, hátha addig megérkezik a
császártól a kegyelemlevél. Mondják, hogy postagalamb által
sürgette meg Bécsben.</p>
<p>– Ugyebár szép jutalmat adna Krayné asszonyom annak a
stafétának, a ki holnap nyolcz óra ütés előtt a kezében lobogtatná
a kézsmárki piaczon az ötpecsétes levelet?</p>
<p>– Minden aranyát neki adná, még talán egyebet is.</p>
<p>– No hát ne busulj, babám, itt van az én tarsolyomban az az
irás.</p>
<p>Elő is vette, meg is mutatta nagyobb hitelesség kedveért a bécsi
paksamétát, a mire kívülről is rá volt irva ez a szó: «gratia».</p>
<p>Az asszonyszív aztán olyan, hogy mindjárt megolvad, ha valami
váratlan éri. Ezért a jó hírért a szép Panna asszony úgy agyba-főbe
csókolta a lovagot, mintha az ő számára hozta volna e kegyelmet.
Pedig hát ő neki a kézsmárki biró se nem ura, se nem atyafia.</p>
<p>Készült is hevenyében olyan fölséges vacsora Mayer lovag
számára, a milyentől még a füle is kétfelé áll az embernek; a boros
kancsóknak pedig nem volt se szeri, se száma.</p>
<p>Igaz, hogy az úton két napra valót koplalt és szomjazott Mayer
lovag; de az is igaz, hogy a sztrázsai csárdában három napra valót
evett és ivott. Verje meg a csoda, hogy még a holnapra való eszét
is elitta. <span class="pagenum"><a name="Page_56" id=
"Page_56">-56-</a></span></p>
<p>Ott ragadt a csárdában: le kellett fektetni, hogy kialudja
magát; egypárszor felserkent, de akkor is csak bort kért, meg szép
asszony csókját, s addig békét nem hagyott, a míg valamelyiket nem
kapta.</p>
<p>Mikor a hasadó hajnal besütött az üvegkarikákon, még akkor is
alva találta a császár futárját: alva és részegen.</p>
<p>A szép Panna asszony nem volt rest felránczigálni a lovagot
fektéből: «Kelj fel már, staféta, colonellus, vagy mi a titulád!
ülj már a lovadra! Kinyitották már a Tököli-vár kapuját; bemehetsz
rajta!»</p>
<p>De nagy munkájába került, a míg a lovagot talpra tudta állítani;
még nagyobba annak a megmagyarázása, hogy most nem Bécsben van, a
«rothes Dacherl»-nál, hanem a sztrázsai csárdában.</p>
<p>A mint aztán fel tudta nyitni a szemeit a lovag, megint csak
ölelkezni akart, a szép korcsmárosné alig birta eltaszigálni
magától.</p>
<p>– Siessen már kegyelmed Kézsmárkra, mert el talál késni, s az
alatt leütik a szép asszony urának a fejét.</p>
<p>S fogta, ráöntött egy kanta hideg vizet a makutyi lovag
fejére.</p>
<p>Attól egy kicsit kijózanodott az, s elkezdett prüszkölni.</p>
<p>Most már majd megtisztul a feje! gondolá Panna asszony, s kiment
a konyhába, hogy hevenyébe korhelylevest főzzön a lovagnak.
Gondolta, az alatt majd felöltözik az.</p>
<p>Hát a mint bejön a párolgó levessel, azt látja, hogy a lovag
megint csak végigfeküdt egy lóczán s ismét horkol.</p>
<p>– Kelj fel! Ne aludjál! Vágd be ezt a jó borsos-levest, egybe
kijózanulsz! Kiabálta a fülébe Panna asszony, s addig-addig
ültetgette egyenesre, támogatta fel a fejét, míg szerencsésen
annyira vitte, hogy az asztalra tehénkedett, s hagyta magát
kanállal etetni, mint a tejtől elválasztott gyerek.</p>
<p>Az a jó borsos savanyú káposztalé aztán csak helyrehozta a
gyomrát, kezdett emlékezni is rá, hogy mi járatban <span class=
"pagenum"><a name="Page_57" id="Page_57">-57-</a></span> van most.
Azt motyogta, hogy «hol van a sarkantyu?»</p>
<p>Panna asszony előkereste neki valahonnan az ágy alul a ledobott
lovagsarkantyuit.</p>
<p>Az ittas lovag ravaszul nevetett.</p>
<p>– Hehehe! Nem ez a sarkantyu! Korcsmárosné volnál: még sem
tudod, hogy mi a sarkantyu?</p>
<p>– Bomolj meg! Most is eleged van benne. Dörmögé Panna, a hátára
ütve a tenyerével s felhozta aztán neki a szűknyakú «egyes»-ben a
lengyel-pálinkát. Egy kupicza pálinka a korhelyleves után: ezt
hivják úgy, hogy «sarkantyu», – ha előtte iszszák a levesnek, akkor
a neve «patkó».</p>
<p>A szűk, hosszu nyakú egyesből kiszívni a tűzitalt nagy tudomány
és vesződség pedig.</p>
<p>– Huzzad már! szívd ki már! Aztán kösd fel az igazi
sarkantyuidat! Én addig felnyergelem a lovadat! Nézd már milyen
magasan jár a nap! Ne adj Isten: bizony még elkésel a
gratiával!</p>
<p>A szép menyecske maga ki is ment az istállóba; felnyergelte,
felsarkantyuzta Mayer Károly colonellus úr paripáját, s azután
elővezetteté a szolgával az udvaron.</p>
<p>Hát mikor már mindez megvolt, s visszatért a vendégszobába,
elszörnyedve látja, hogy Mayer lovag még mindig csak az egyik
sarkantyujának a felcsatolásával vesződik, sehogy sem találja el a
csatt peczkével a szijon a lyukat.</p>
<p>– Mit mivel kegyelmed, colonellus uram, az Isten szent
szerelmeért? Kézsmárkról már idehallik a hét órai harangszó!</p>
<p>S azzal maga odatérdelt a lovag lábaihoz s gyors kézzel kezdte
el annak a sarkantyut felcsatolni a nagy lovaghabdáira.</p>
<p>Mayer lovagnak ezalatt kedve kerekedett a szép menyecskével
legyeskedni.</p>
<p>Panna asszony a körmére koppantott. <span class=
"pagenum"><a name="Page_58" id="Page_58">-58-</a></span></p>
<p>– Menjen a gutába! Hogy jut eszébe ilyen órában az
incselkedés?</p>
<p>Mayer lovag erre odahajolt a menyecskéhez s ezt sugta a
fülébe:</p>
<p>– Özvegyasszonyt csinálok a szeretőmből.</p>
<p>Panna asszony talpra ugrott e szavaknál; bizony még a fejkötőjét
is emelgették a hajszálai a fején, annyira elszörnyedett ez
istentelen gondolattól.</p>
<p>– Oh te pokolra hátráló pernahajder! Nem colonellus vagy te,
hanem csamangó: a hóhér czenkje! De ezt az istentelenséget ugyan el
nem követed. Czoki mindjárt! Ki a házból! Vagy seprűvel kergetlek
ki!</p>
<p>S azzal hátulról megragadva a lovag vammszának a gallérját, két
kézzel, erőhatalommal kituszkolta a vendégszobából a pitvarba,
onnan meg a tornáczba; a fizetést sem várta be tőle: «majd
megfizethet, ha visszajön, most csak siessen Isten hirével».</p>
<p>Azzal ketten a lovászlegénynyel feltolták a lovagot a nyergébe,
beleillesztették a lábait a kengyelbe; kezébe adták a kantárt, s a
ló fejét Kézsmárk felé fordították. «No már most gyih fakó!»</p>
<p>S hogy gyorsabban menjen, még egy jót húzott a paripa farára a
nyirfaseprűvel Panna asszony. Akkor aztán megkezdődött a futás.</p>
<p>Panna asszony utána nézett, a míg láthatta; a lovag úgy
lovagolt, a hogy részeg emberek szoktak; a paripája többet
oldalgott, mint előre ment.</p>
<p>– No, én attól tartok, hogy ezzel a lovaggal nem fogok
találkozni a mennyországban; de talán még a pokolban sem, mert
ennek a számára még ott is extraszobát fognak fűteni!</p>
<p>A míg Mayer Károly lovag a sarkantyuit kötögette hadonázva, az
alatt Kray Jakabné az oltár lépcsőit koptatta a térdeivel,
imádkozva, hogy érkezzék meg jó hajnalra a kegyelem elitélt férje
számára.</p>
<p>A hajnal eljött; de nem a kegyelemlevél; Kraynét áthivták
<span class="pagenum"><a name="Page_59" id=
"Page_59">-59-</a></span> a börtönbe, hogy vegyen bucsut halálba
induló szerelmesétől.</p>
<p>– Ne sirj, feleségem, mondá neki az erősszivű ember. Ha az egyik
Kray Jakab kidől, itt marad a másik. Itt marad a fiad.</p>
<p>Aztán a fiát ölelte meg s azt mondá neki:</p>
<p>– Jobb ne légy; de okosabb légy, mint én.</p>
<p>Mire a fiu e szóval válaszolt:</p>
<p>– Bizony mondom neked, apám: se jobb, se okosabb nem leszek
náladnál; hanem hozzád méltó leszek.</p>
<p>Azután kivezették őtet az elitélt börtönéből.</p>
<p>Krayné még ekkor sem tudott megnyugodni az elfordíthatlan
végzésben: olyan nagyon bizott a postagalambban; még jobban annak
az ajándékozójában. Annak az ablakából nézett el arra Sztrázsa
felé, a honnan a hirmondónak érkeznie kellett.</p>
<p>Valami kis porfelleg látszott közeledni a távolból az
országuton.</p>
<p>– Ott jön a hirnök! A császár futárja! Kiáltá örömmel Krayné.
Várjatok! várjatok! Mindjárt megérkezik!</p>
<p>Jött is az, igazán ő volt. De nem így szoktak ballagni
kegyelemlevéllel. Hej mikor az övét hozta az ifju Kray Jakab, nem
kimélte a sarkantyut, a fű kalásza seperte a vágtató paripa hasát;
ez pedig csak úgy poroszkálva baktat előre.</p>
<p>– Siess! oh siess hát! sikoltoz a toronyból az asszony, s fehér
kendőjét lobogtatja a tunya lovag felé. Észre sem veszi az. Úgy
látszik, mintha szunyókálna a nyergében.</p>
<p>– Siess! oh siess!</p>
<p>Most egy ágyulövés dördül. Ez jelenti, hogy az elitélt a
vesztőhelyre lépett.</p>
<p>A lövésre a lovag felriadni látszik, s most már nyargalásra
birja a paripáját.</p>
<p>Késő az már. Még a kapuhoz sem ért el, mikor már a második
ágyulövés jelenti, hogy az itélet végre van hajtva, Kray Jakab biró
feje a porba gördült már. <span class="pagenum"><a name="Page_60"
id="Page_60">-60-</a></span></p>
<p>S hogy a lovag nem jutott el a kapuig a második lövés előtt, e
fölötti kétségbeesésében Kray Jakabné aláveté magát a magas
kurucztoronyból a mély sáncz-árokba. Szörnyet halva hozták onnan
elő.</p>
<p class="center">* * *</p>
<p>Jöhetett már vágtatva a kopogós köveken végig Mayer Jakab; mire
a piaczra jutott, épen a chamadeot fujták a trombitások. Futhatott
már azzal a levéllel a kegyetlen Heissterhez: azt csak dühbe hozta
vele.</p>
<p>– Mit hozod nekem most már ezt a firkát? Eredj: ragaszd oda
Kraynak a fejét a nyakához, ha tudod. A mi megtörtént, én nem
csinálhatom vissza. Ez már megvan. Tegnap beszéltem vele:
panaszkodott, hogy csuz van a fejében. Az enyimben is az van. Az
övé már elmult, az enyim még megvan. Ő a boldogabb.</p>
<p>Mayer Károly úgy tett, mint a ki nagyon sajnálja ezt az
elkésést! Hogy milyen fátum ez már! Pedig maga is így számította
ki.</p>
<p>Sietett Heisstertől a Krayék házához.</p>
<p>– Hol van Krayné asszony? Hol az ifju Kray? Kiabált már a
lépcsőkön, s lármájára kijött a tornáczból az ifju (azaz, hogy most
már legidősebb) Kray Jakab.</p>
<p>– Hol van szegény, szerencsétlen anyád?</p>
<p>– Már nem szerencsétlen. Boldog már egészen. Mondá Jakab s
feltárta előtte az ajtót.</p>
<p>Mayer lovag láthatta, hogy mit csinált. Ott feküdtek egymás
mellett a ravatalon a férj és az asszony, egy közös szőnyeggel
beterítve.</p>
<p>Mayer lovag most verte már aztán a fejét az ajtóküszöbbe. Hiszen
nem így akarta ő ezt, hogy az asszony is meghaljon. A szép, kedves
asszony, a milyenhez hasonlót nem terem többet a föld. Hogy a
férjét el akarta veszíteni, az csak ő miatta történt, de ha tudta
volna, hogy férjével együtt fog halni, talán azt is inkább
megmentette volna. <span class="pagenum"><a name="Page_61" id=
"Page_61">-61-</a></span></p>
<p>A kis Klarissz ott ült a két halott lábánál s nem kelt fel az
apját üdvözölni.</p>
<p>Mayer Károlyon erőt vett az érzés. Zokogni kezdett. (Az asszonyt
nagyon sajnálta.) Pörlekedett Istennel, angyalokkal, szentekkel, a
fátummal: miért engedték e szörnyű esetet megtörténni; s felváltva,
hol az egyik, hol a másik halottat csókolta meg.</p>
<p>– Sirhatsz már! Dünnyögött Klarissz. Ha jobban nem tudtál
sietni.</p>
<p>– Leányom! Kiáltá Mayer lovag s két ököllel ütötte a mellét. Ég
és föld a tanum, hogy mennyire siettem a kegyelemlevéllel.</p>
<p>– De nem annyira, mint a Jakab sietett a tieddel. Bizonyosan
betértél valahová, egyet nagyot inni. Kipihented magadat:
elnyujtoztál. Mikor mi itt vártunk. Hiszen pehely van a
szakálladban: te dunnás ágyban háltál.</p>
<p>– Klarissz! suttogá Mayer lovag elképedve. Az egész teste végig
borsózott e szóra.</p>
<p>– No hát már most mind a kettőnket árvaságra juttattál! mondá a
kis leány. Látod ugy-e? ott áll a Jakab, itt ülök én. Aztán sem én
nem sirok, sem ő. Nem ám; mert még nem hiszszük, hogy ez igaz, a
mit látunk. Azt mondjuk egymásnak: álmodunk most. De majd mikor
temetni viszik őket, majd ha eléneklik odakünn, aztán visszajövünk,
s nem találjuk őket idehaza: akkor kezdődik el a sirás. Neked nem
jó lesz azt hallgatni apám.</p>
<p>Mayer Károlynak sulyosabban hullott a fejére ez a beszéd, mintha
az itéletnapi igazságosztó angyal szavait hallaná. Pedig ezeket
csak egy locska gyerek mondta.</p>
<p>– Én mindent megtettem, szólt a kezeit mellére téve, s úgy
mentegette magát az előtt a csepp gyerek előtt, mintha az valami
nagy professor volna, ő meg egy csinytettet eltagadó kis diák. –
«Nem jöhettem hamarább. Nem időztem sehol akaratból.»</p>
<p>Az csak a kis kezeivel integetett neki olyanformán, <span class=
"pagenum"><a name="Page_62" id="Page_62">-62-</a></span> mint mikor
azt mondják: «Ugyan ne hazudj, mert rászoksz.»</p>
<p>Akkor aztán ahhoz a másikhoz fordult, a fiuhoz. Az nem tett neki
szemrehányásokat, még csak a szemeivel sem vádolta, le nem vette ő
azokat atyja és anyja halvány arczáról.</p>
<p>Odament hozzá a lovag s megölelte.</p>
<p>– Oh kedves, édes fiam, micsoda szörnyű nap ez, a mit ránk
hozott a balsors! Egy órában apát, anyát vesztettél. De fogadom
igazi keresztyén hitemre, hogy apád leszek a megboldogult helyett,
ha már meg nem szabadíthattam őt. Elviszlek magammal, édes, jó
gyermekem; fiammá fogadlak, s nyitok előtted olyan fényes pályát, a
melyen a dicsőség el fogja takarni a fájdalmas emlékezetet. Ugy-e,
hogy velem jösz?</p>
<p>Ekkor egyszerre a szeme közé nézett Jakab a lovagnak, s aztán
megszorítva a kezét, azt mondá neki: «Bizony veled megyek!»</p>
<p>– Tehát akkor megint együtt leszünk, kottyant bele a kis
Klarissz.</p>
<p>– Te pedig addig egy kolostorba fogsz menni nevelőbe.</p>
<p class="center">* * *</p>
<p>Mayer Károly lovag ezután a legsürgetősebb dolga után látott. A
királyi kegyelemlevél, ha elkésett is az élethalál kérdésében, de
foganatban marad a vagyonra nézve. Kray Jakab elkobzott javait ki
kellett adni Heissternek, s az mint árvabizomány lett a kézsmárki
árvák-atyja gondjaira hagyva, a két kiskorú fiuval együtt. A
temetésről gondoskodtak maguk a polgárok, a kik a birájukat nagyon
szerették. Egyszerre, egy sirba lettek elhelyezve a szerencsétlen
férj és feleség, s a lelkipásztor igen szép bucsuztatót tartott
fölöttük.</p>
<p>Jakabnak, a hogy akkor szokás volt, hogy a temetési czeremoniát
a legidősebb fiu rendezze, nem volt szabad <span class=
"pagenum"><a name="Page_63" id="Page_63">-63-</a></span> semmiféle
elérzékenyülést mutatnia, sőt a temetésre következő halotti toron
sorra kellett neki poharat kocczantani a megboldogultak mindenrendű
tisztelőivel, kik ősi virtus szerint éjfélig elpokulálgattak a
gyászbaborult háznál.</p>
<p>Hanem éjfél után, mikor a vendégek erre-arra eldülöngtek, Jakab
felkötötte az apja ősi kardját, nyakába kerítette a köpenyegét s
lámpás nélkül kiosont a kertajtón. A sötét sikátorokon keresztül
eljutott a temetőig: se a bakterek, se a silbakok nem vették
észre.</p>
<p>A temetőnek magas fala volt s a kaput hatalmas vasrács zárta el.
Hanem a diákok azért sokszor belopóztak oda éjszaka, s azt a csinyt
követték el, hogy egy-egy gazdag polgárnak a sirkövére, a hosszu
létánia érdemek közé felirták a megfordított viszonyaikat s a
kegyes votumokat megtoldták e szókkal: «quod Deus avertat».
(Ne-adj-Isten!)</p>
<p>Az volt pedig a diákoknak a praktikájuk, hogy ketten kétfelől
belekapaszkodtak egy olyan vasrudba s azt addig huzták, míg
meghajlott, s akkor aztán ezen a tágított résen egy harmadik
bajtársuk keresztül préselhette magát. A mihez másnak három legény
kellett, ahhoz elég volt Kray Jakab egymagában. Két izmos karjával
szétfeszítette az ismerős rudakat, s elébb átdugta rajtuk a fejét;
a többi aztán utána csuszott.</p>
<p>Csunya, viharos éjszaka volt! a széltől hajtogatott thujafák,
mint valami nagy boszorkányseprők, paskolták a sirkövön guggoló
márvány-angyalokat; a hold előtt kisértetes alakokat váltva,
suhantak el a felhőfoszlányok; a csontház eszterhaja alatt jajgatva
hívta a kuvik fészkéből levert fiát.</p>
<p>Jakab rátalált szülői sirjára.</p>
<p>Még ez elé nem volt ültetve se tiszafa, se életfa, csak egy nagy
vastag kőtábla volt végig fektetve azon.</p>
<p>– Apám! Édes apám! mondá az ifju. Eljöttem, itt vagyok. Éjfél
után jöttem, akkor talán ti is ébren vagytok. <span class=
"pagenum"><a name="Page_64" id="Page_64">-64-</a></span> Nem sirtam
még érted, nem is fogok sirni. Köny nem elég arra, hogy téged
elsirasson. Vérnek kell a te véredért folyni! Annak, a ki halálodat
okozta, kisérője leszek, mint az árnyék. És ha megtudom valaha,
hogy akaratból tette, megitatom vérével ezt a te kardodat, lemosom
vérével a te czímeredről ezt a te nagy gyalázatodat. Úgy segítsen
meg engem az Isten!</p>
<p>Azzal levágott három szál fűzfa-vesszőt, azokra rámetszette
magának és a két öcscsének a névkezdő betűjét s letűzte azokat a
sirhalom fejéhez: ha megélednének.</p>
<p>Azután azon a módon, a melyen bejött az Isten kertjébe, ki is
jutott onnan. Mikor a torozó vendégek oszladozni kezdtek, már
otthon is volt s mindegyiktől külön elbucsuzott.</p>
<p>Aztán sem hajtotta fejét nyugalomra. Az a jó szokás volt, hogy a
gyászoló háznép a temetkezés napjára boruló éjszakát reggelig
virrasztva töltse.</p>
<p>A férfiak dőzsöltek, a cselédnép mesézett, a gyermekek
játszottak kártyást dióra. Így engesztelték a megboldogult
szellemeket.</p>
<p>Jakab odaült az asztal mellé, mikor a vendégek eltávoztak; csak
Mayer lovag maradt ottan.</p>
<p>– Szeretem, hogy erős szivűnek láttalak, mondá a lovag a
fiunak.</p>
<p>– A megtörténtek fölött siránkozni gyermekek dolga; felelt az
rá. Nekem a gyalázat a nagyobb gyász. Hogy az apám vesztőhelyen
halt meg, mi mossa le rólam, egész nemzetségemről ezt a nagy
makulafoltot?</p>
<p>– A dicsőség, édes fiam. Biztatá őt a fogadott apja. Elviszlek
magammal a harcz mezejére; el innen ebből a gyászos hazából. A nagy
Savoyai Jenő alatt fogunk egymás oldalán küzdeni a babérért, s ez
begyógyít minden sebet, betakargat minden foltot.</p>
<p>– Jól van, fogadott apám: veled megyek, a hová mégy, soha el nem
hagylak, mondá Kray Jakab, kezét nyujtva parolás fogadásra a
lovagnak. <span class="pagenum"><a name="Page_65" id=
"Page_65">-65-</a></span></p>
<p>Másnap aztán Mayer lovag elvezette a fiatal Kray Jakabot
Heisster tábornokhoz, bemutatva őt, mint a malapropos kivégzett
birónak a fiát. Ez már jó uton indult: a császár szolgálatába állt;
a mi szégyent az atyja bukása ejtett a czímerére, azt ő vérrel
mossa majd tisztára.</p>
<p>Heisster megdicsérte a rekrutát s maga is írt mellette ajánló
levelet a nagy Eugénhoz, hogy végzetes hibáját valamivel
jóvátegye.</p>
<p>Hanem a kis Klarisszt ugyan nehéz volt a Kray-házból elvinni,
mikor előgördült az uti hintó. Nem volt neki elég, hogy a kis
fogadott testvéreitől elbucsuzzék, a cselédeket is mind sorba
vette: kutyától, macskától alig bírt megválni; utoljára azokra a
karosszékekre borult, a miken fogadott apja, anyja ültek
néhanapján; azokat is a könyeivel öntözte, sorra elsiratta.</p>
<p>– Tudom én azt, hogy soha sem leszek többet életemben boldog:
csak eddig voltam!</p>
<p class="center">* * *</p>
<p>A kis Klarisszt Bécsben az Orsolyaszűzek kolostorába adták, a
hol a háborúban járó katonatisztek leányai nevelődtek.</p>
<p>Mikor Jakabtól bucsut vett a kis leány, azt mondá neki, az apja
hallatára: – Tudod, mit igértem neked, mikor elbeszélted, hogyan
mentetted meg az apámat a fejedelemnél? Mit mondtál neki, mikor azt
kérdezte, mit könyörögsz olyan nagyon egy idegen emberért? – No hát
ha el nem feledkezel róla, én sem feledkezem el róla.</p>
<p>– De hát mi az? kérdezé Mayer lovag kiváncsian.</p>
<p>– Majd megtudod, ha jó apa fogsz lenni, mondá a kis leány, s a
szájára tette a mutató ujját, hallgatást parancsolva Jakabnak.</p>
<p>… A kis leány mögött aztán bezáródott a kolostor ajtaja, Jakab
pedig követte a nevelő-apját az ő útján.</p>
<p>Ezuttal hosszú útja volt. Wratislaw kanczellár megbizásából
kellett Madridig utaznia. <span class="pagenum"><a name="Page_66"
id="Page_66">-66-</a></span></p>
<p>Spanyolország akkoriban osztrák örökös tartomány volt; a miatt
folyt a hosszú háboru, mely fél Europát földrengésben tartá.</p>
<p>A magyar király öcscse, Károly tartotta udvarát a spanyolok
fővárosában ez idő szerint.</p>
<p>Az escuriálban a szigorú spanyol udvari illem teketóriái
korlátozták az erkölcsöket, hanem zárt ablakok mögött annál
szabadabb volt minden.</p>
<p>Egy olyan délczeg ifjúnak, mint Kray Jakab, a ki nevelő apja
pártfogása mellett az udvar minden ünnepélyén résztvehetett,
bizonyosan fel kellett tünni, már külső delisége által is; de még
érdekesebbé tette őt az a méla búskomorság, mely arczvonásain
visszatükröződött.</p>
<p>Családi tragœdiája nagyhamar ismeretessé lett. A végzetes
elkésése a kegyelemhozó hirnöknek. Most ugyanaz a lovag fogadta őt
fiává, mintegy sorsengesztelő áldozatul. És a fiú oly odaadó
ragaszkodással kiséri nevelő-apját, mintha édes szülője volna.</p>
<p>Még titkai sincsenek előtte.</p>
<p>Pedig az ilyen deli leventének volna mit őrizni. Titkos
kézszorításban otthagyott levélkék; meghívók édes légyottokra;
suttogó duennák által küldött üzenetek; gyöngéd kezek által hímzett
cziczomák; ablakredőny mögül ledobott virágok; összegyűrt stanzák,
rimes sóhajtásokkal: a fiatal szívnek bizony gondot adnak. Ő mind
valamennyivel beszámolt a fogadott apjának.</p>
<p>Mayer lovag csodálkozott rajta.</p>
<p>– Soha ilyen fiatal embert! Fél az asszonyoktól! Hej, ha én
volnék a helyedben! Magad sem tudod, hogy miket dobsz el
magadtól?</p>
<p>Jakab minden kisértésnek ellenállt s hagyta a köpenyegét
Potifárné kezében veszni.</p>
<p>Egyszer aztán az a szerencse érte, hogy komolyan
belészerettek.</p>
<p>Először csak a balsorsa miatt. A részvét az a lámpásos gyerek, a
ki a szerelem előtt jár. A szép Bonavides herczegnő <span class=
"pagenum"><a name="Page_67" id="Page_67">-67-</a></span>
addig-addig sajnálkozott a szegény árván, míg rájött, hogy
megvigasztalja.</p>
<p>Csakhogy Kray Jakab nem volt az a mindennapi fiatal ember, a ki,
ha egyszer a világba beleszabadult, mint a vacsoravesztő pille,
minden lámpásnak neki repül.</p>
<p>Otthon szigorú erkölcsben nevelték.</p>
<p>Ebben a században a törvény is keményen regulázta a szerelmet:
sejtették bölcs ősapáink, hogy mihelyt szabadságra lesz eresztve az
erkölcs, mihelyt a paradicsomi édességet úton-útfélen árulhatják,
mint a mézes-bábot, következni fognak a hitükre bizott cassával
világbafutó jó czimborák, az ősi birtokukból mezitláb kiballagó
földesurak, az önkéntes rabszolgák, a kik eladják a drága
becsületet, hogy vehessenek az árán olcsó szerelmet, – aztán meg az
a sok öngyilkos tacskó és vén bolond, a kiknek még hirét sem
hallani a régi világban.</p>
<p>Jakab most is úgy viselte magát, mintha az anyja szeme kisérné,
mikor lejt a tánczban.</p>
<p>Pedig hogy derék férfi volt, azt megmutatta, ha férfiakkal volt
találkozása. Vitézi tornákban a legbátrabb lovagokkal is
megmérkőzött, s a legszilajabb andaluzi lovat is megfékezte. Csak a
nők előtt volt szemérmes. A melyik sejteni hagyott vele valamit,
azt messze kerülte.</p>
<p>Azért aztán annál jobban üldözőbe vették.</p>
<p>Ritkaság az ilyen férfi.</p>
<p>Lám, a gyémánt is azért drága, mert kevés van belőle.</p>
<p>Egy udvari ünnepély után előfogta Mayer lovag a nevelt fiát.</p>
<p>– No, fiacskám, most fogtad már meg a szerencsének az anyját! A
csillagok csillaga, a bűbájos Bonavides herczegnő halálba szerelmes
beléd.</p>
<p>– Ha ő csillag, én meg tuskó vagyok: akkor jó messze esünk
egymástól.</p>
<p>– Te sem vagy tuskó, hanem égbenövő pálma, s a csillag is
hajlandó éretted leszállani a tejuton. A herczegnő özvegy.
<span class="pagenum"><a name="Page_68" id=
"Page_68">-68-</a></span></p>
<p>– Sajnálom a megboldogult férjét, a miért meghalt.</p>
<p>– A herczegnő igen szép.</p>
<p>– Én nem vagyok tükör.</p>
<p>– A herczegnő nagyon gazdag.</p>
<p>– Én nem vagyok eladó rabszolga.</p>
<p>– De a herczegnő beteg a szerelemtől.</p>
<p>– Én nem vagyok astrolog, hogy bűvét lerontsam.</p>
<p>– Gondold meg csak, fiacskám, a gazdag, szép, szerelmes
herczegnő szivét, kezét és vagyonát kész neked felajánlani.</p>
<p>– Köszönöm. Három embert tehet vele boldoggá, ha felosztja
szépen. Nekem semmim sincs, a mit visszaadjak érte. Vagyonom a
királyé, kezem a hazámé, szivem pedig egy kicsiny kis leányé.</p>
<p>– Mit beszélsz?</p>
<p>– Emlékezel rá, uramapám, mikor egyszer egy kis leányt az
ölemben emeltem le a hintóból a kolostorajtóban, s az így szólt
hozzám: Tudod, mit igértem egyszer neked? Ha te el nem felejtkezel
róla, én sem felejtkezem el róla.</p>
<p>– Ugyan mi nagy igéret lehetett az? Akkor kérdeztelek: nem
mondtad meg.</p>
<p>– Hát most megmondom. Tudod: egyszer ez a te szép bóbás fejed
már a hóhérnak volt adva. Én nyargaltam akkor világtalan-világig,
hogy meghozzam neked a kegyelmet. Az apám parancsolta, hogy
siessek. Mennyi veszedelmen bukdostam keresztül: magam sem tudom,
már rég elfelejtettem, hanem egyre, a legnagyobbra, még jól
emlékezem. Mikor a te legfőbb birád elé jutottam, a kinek egy
szavától függött, hogy élj-e vagy meghalj, akkor az oly hangon,
mely a mennydörgésnél rémületesebb, azt kérdé tőlem: «Ugyan mi
neked ez az ember, a kiért olyan esenkedve könyörögsz?» Erre én azt
feleltem neki: «Nekem Mayer lovag semmim se, hanem van neki egy kis
leánya, a kit én nagyon sajnálok.» Erre a hatalmas ember
elmosolyodott s kegyelmet adott a fejednek. Mikor én ezt
elmeséltem, <span class="pagenum"><a name="Page_69" id=
"Page_69">-69-</a></span> betegágyamban fekve, annak a kis
leánynak, ő azt mondá nekem: «No én ezért a szavadért, ha majd
egyszer nagy leány leszek, adok neked egy igazi, de igazi csókot.»
– Ez volt az igéret, én emlékezem rá, s várok rá, míg megjön.</p>
<p>Mayer lovag egészen elérzékenyedett erre a nyilatkozatra. Tehát
Kray Jakabot a leggyöngédebb érzés csatolja ő hozzá. Vár arra az
igért igazi csókra. Ettől fogva Mayer lovag békét hagyott Jakabnak
a spanyol donnákkal. A saját leánya jövendőbelijét csak nem
szerezhette el másnak.</p>
<p>De nagyon csalódott! Nem a szerelem csatolta ő hozzá Kray
Jakabot, hanem a soha el nem alvó boszu. Nem kellett annak
asszonycsók, de férfihalál.</p>
<p>Bizony szép útja van a dicsőségnek! A hogy más országút ki van
rakva kavicscsal, úgy van ez embercsontokkal kiburkolva, a hogy más
ösvény árkában csordogál a hűs kristálypatak, úgy csorog ennek az
árkaiban kétfelől a meleg embervér. Mégis olyan sokan járják.</p>
<p>Hogy I. József király hirtelen meghalálozott, a magyar korona az
öcscsére, III. Károlyra maradt, a ki miatt folyt az a hosszú
spanyol örökösödési háboru. Az utrechti békekötés véget vetett az
Európabontó háborúnak, s Károly jónak látta lemondani a spanyol
trónról. Két szilaj paripát is nehéz egy embernek megülni
egyszerre, hát még két szilaj trónt.</p>
<p>Magyarországot is megint fenyegette a veszély. A török
szultánnak nem volt elég a verés, a mit mesterétől, Savoyai
Eugentől kapott: még egyszer visszajött, megkisérteni, hogy hátha
most jobban tudja a leczkéjét. Rengeteg táborát neki indítá a
magyar határnak. Ott volt abban az ozman birodalomnak minden ereje,
pompája, gazdagsága halmozva.</p>
<p>Lenn az Aldunánál, Pétervárad alatt vívták meg a döntő harczot
Magyarország sorsa fölött.</p>
<p>Ebben a nagy küzdelemben jelen volt Kray Jakab is, a fogadott
apjával, Mayer lovaggal együtt. <span class="pagenum"><a name=
"Page_70" id="Page_70">-70-</a></span></p>
<p>A lovag ezredesi rangot viselt akkor, s Jakab melléje volt adva
hadsegédnek, hadnagyi kardbojttal.</p>
<p>A kézsmárki gyászeset óta hat év mult már el. Az akkori
gyermekifjúból daliás férfi lett.</p>
<p>Mind a ketten Pálffy János magyar tábornagy alatt szolgáltak, a
ki ama nevezetes hadjáratban az összes lovasságot vezényelte.</p>
<p>Ott is az «elválhatlanoknak» hitták őket. A hol a fogadott apa
volt látható, ott volt a fia közelben.</p>
<p>Egy augusztusi forró nap reggelén kiküldé a fővezér, Savoyai
Jenő a hős Pálffyt, egy háromezer lovasból és ötszáz gyalogból álló
dandárral a Karlóczáig előnyomult ozman hadsereg állásának
kikémlelésére.</p>
<p>A magyar vezér nagyon jól akarta végezni a reá bizott feladatot,
s olyan közelre nyomult a török táborhoz, hogy annak az egész
előhadát felverte.</p>
<p>Mint a darázsraj, oly rohammal tódult egyszerre az ozmán előhad
a kis kémlelő dandár ellen. Húszezer negyedfélezer ellen.</p>
<p>A magyarok nyilt síkon álltak, védetlen helyen, elszakítva a
derékseregtől.</p>
<p>Körülfogva, minden oldalról megtámadva, csak egy feladatuk
maradt, hős módra ellenállni és elveszni dicsőséggel az egyenlőtlen
harczban.</p>
<p>S a hősi ellenállást nemcsak a halottak koszorúja jutalmazta; de
a hogy az igazság hozta magával, még az élő diadal is: az ozman
hadsereg négy órai dühös harcz után, sehol sem tudva a dandár zárt
hadsorain keresztültörni, kényszerült szégyenszemre, veszteséggel
takarodót fuvatni.</p>
<p>Pálffy visszavonulhatott a dandárával Pétervárad alá.</p>
<p>Azonban, mint tapasztalt hadvezér, előre látta jól, hogy a mint
ő a zárt négyszögeket felbontva, elkezd a seregével hosszú vonalban
visszahúzóni, a török lovasság egyszerre a sarkában lesz megint s a
felbomlott hadrendet a magyar hadak veszedelmére fordítja.
<span class="pagenum"><a name="Page_71" id=
"Page_71">-71-</a></span></p>
<p>Azért a mély útban, mely a karlóczai hegységet a péterváradi
fensíktól elválasztja, hátra tartott egy csapatot, mely a kedvező
védponton az egész dandár elvonulását védelmezze. Maga Pálffy is
ott maradt e hátvédő csapatnál.</p>
<p>Elővigyázatait jól igazolta a megujított roham, a mit a török
szipahik, szarácsik és delirek intéztek a szoros út ellen.</p>
<p>Itt volt a méltó előjátéka a szentpétervári nagy ütközetnek.</p>
<p>Pálffy tábornagy maga is ott harczolt az első sorban. Két lovat
kilőttek alóla. Egyik alvezérét, Breuner tábornokot, midőn lelőtt
lováról másikra akart kapaszkodni, a törökök elfogták.</p>
<p>A kevesek harcza a sokaság ellen egyfelől a hősi elszántság,
másfelől a düh elkeseredése fokozatos erejével folyt és növekedett:
azok az agyagsánczok, mik a mély út falait képezték, megteltek
hullákkal, ló és ember egymásra omolva nevelte a halmot; s az a
halom még vonaglott, még kiáltott, még élt; és új paripák
kapaszkodtak rá, új tetemek borultak föléje; egy zászló kopjája,
egy lófark buzogánya meredt elő a véres torlaszból, a mit az
eltemetett zászlótartó még akkor sem bocsátott ki az ökléből.</p>
<p>E holttetemekből rakott torlaszon lehetett látni egy daliát, a
ki az egyik kezében egy kardot, a másikban egy hadi szekerczét
forgatva küzdött, mint a homéri hősköltemények mythosi alakja.
Hátát egy elesett ló hullájának vetette, mely sebesült lovagját
maga alá szorította: annak a lovagnak az élete drága lehetett a
harczi leventének, mert csak azt oltalmazta, hogy rá ne
gázoljanak.</p>
<p>Az ozman delirek hada vissza lett verve, de azon ponton, a hol
ez az ádáz viadal folyt, négyszáz keresztyén hős és még egyszer
annyi ozmán holtteste képezett egy iszonytató halmot.</p>
<p>Pálffy dandára azonban meg volt mentve.</p>
<p>Az a két kézzel harczoló ifju dalia, a bevégzett nagy
<span class="pagenum"><a name="Page_72" id=
"Page_72">-72-</a></span> munka után, nem törődve a kapott
sebeivel, első dolgának azt tartá, hogy a lova alá szorult vitézt,
a kinek tetemén már akkor keresztül-kasul hevertek a lesújtott
törökök, előkereste a hulla-tömeg közül: «Még él!» kiáltá örömmel
megtörülgetve az arczát a portól és vértől, s felvette a saját
lovára.</p>
<p>«Neked nem szabad ellenség fegyverétől elesned!»</p>
<p>Ez az ifju dalia Kray Jakab volt; a megszabadított harczos az ő
fogadott apja: Mayer lovag.</p>
<p>«Nem ellenség vasa öl meg téged!»</p>
<p class="center">* * *</p>
<p>A péterváradi nagy diadal után maga Savoyai Jenő még a
csatatéren léptette elő százados kapitánynyá az ifju Kray Jakabot.
Mayer lovagot pedig, a karlóczai szoros útban kapott sebeivel
hazaküldték Bécsbe.</p>
<p>És így Kraynak, fogadása daczára, el kellett maradni attól az
embertől, a kihez azzal a szándékkal szegődött, hogy követni fogja,
mint a lelkiismeret, s ha a titkát kicsalhatja valahogy, akkor
megöli. – Annak menni kellett sebeit gyógyítani; neki pedig új
sebeket kapni.</p>
<p>Ott volt Temesvár ostrománál is, s a bánáti hadjárat
bevégeztekor főstrázsamesteri rangot kapott. A zsebében volt már a
kinevezés.</p>
<p>Ekkor ismét visszatért Bécsbe, fogadott apját fölkeresni.</p>
<p>Nagyot dobbant a szive, mikor annak az ajtaján belépve, egy
szép, karcsú leányzó jött az elfogadására. Mind a ketten alig
ismertek egymásra. A kis Klarissz azóta deli hajadonná nőtt,
csakhogy az arcza elveszté a gyermekkor üde pirosságát: halovány
lett; de azzal is szebb lett. Jakab pedig a hajdani simaképű
ifjonczból szakállas-bajuszos férfiuvá erősödött fel, arcza és
homloka keresztül szabdalva kardvágta sebhelyekkel, de az is szebb
lett.</p>
<p>Mikor aztán egymásra ismertek, – akkor megijedtek. <span class=
"pagenum"><a name="Page_73" id="Page_73">-73-</a></span></p>
<p>Nem az, hogy megörültek volna egymás látásának, hanem
megdöbbentek. Két régi szerető, a ki annyi idő óta nem láthatta
egymást.</p>
<p>Érezte mind a kettő, hogy valami van köztük; valami nagy
mélység, a mibe le lehet esni.</p>
<p>A leány ki sem tudta mondani Jakabnak a nevét, annyira
reszketett; Jakabnak meg valami úgy facsarta a szivét, hogy szó nem
jött a nyelvére.</p>
<p>Véget vetett a tétovázásnak az apa megjelenése, ki a
sarkantyúpengéses léptek hangjára a mellékszobából előjött. Mayer
Károly már egészen kiheverte a karlóczai viaskodásban kapott
sebeit: még jobb színben volt, mint azelőtt. Ismét cziczomázta
magát. Meglehet, hogy házasodni is akart.</p>
<p>Azért is örült talán olyan nagyon a Jakab látogatásának.</p>
<p>– No fiam! hát ismét a mienk vagy? szólt kebléhez szorongatva
fogadott fiát. Ha tudnád, hogy mennyi köny folyt érted, a míg nem
láthattunk! No, ha nem estél a török háboru alatt rabságba, most
esel hát abba. Remélem, hogy egy sebed nem gyógyult be? No az, a
mit a kézsmárki házban kaptál, az még vérzik?</p>
<p>Mind a két fiatal ijedten nézett rá. Pedig a lovag arra a
bizonyos Ámor-sebre példálózott, a mit a «kis» Klarissz igérete
nyilazott az ifju szivébe: «Majd ha egyszer nagy leány leszek,
kapsz tőlem ezért a mondásért egy igazi csókot!»</p>
<p>– «Igen! vérzik», mormogá Kray.</p>
<p>– No, hát gyógyuljon be, mondá Mayer lovag; s azzal egymáshoz
ölelte a két gyermeket úgy, hogy azok kénytelenek voltak egymás
keblére borulni, s azzal, mint okos apa, magukra hagyta őket.</p>
<p>De Klarissz még az ölelő karok között is reszketett, halvány
arczát félre fordította: az igért csók még nem volt megérve.</p>
<p>– Nem feledtél el? kérdezé az ifju a keblére simuló leánytól.
<span class="pagenum"><a name="Page_74" id=
"Page_74">-74-</a></span></p>
<p>– Isten tudja azt csak, rebegé a leány.</p>
<p>– Bizonynyal tudja. Minden órájában a napnak imádkoztál hozzá.
Az ő angyalai fogtak fel kardcsapást, ágyugolyót rólam, hogy meg ne
öljön. Ha belefutottam a vasba, a te áldásod állította meg a
vérhullásom. Tudom én azt, hogy te szeretsz engem.</p>
<p>– Bár ne szeretnélek olyan nagyon.</p>
<p>– Miért? szivem!</p>
<p>– Mert tudom, hogy nem leszek a tied.</p>
<p>– Ki mondta azt?</p>
<p>– A horoscop.</p>
<p>– Ejh, ne higyj te az ilyen balgaságnak. A jövendő titkait előre
ki nem találja semmi emberi ész. Mit tudnak a felől a csillagok,
hogy mi vagyunk? Nekünk szabad akaratunk van, a mi nekik
nincsen.</p>
<p>– Nekem a kolostorban csinálták ezt a horoscopot, s ez azt
mondta, hogy én ott fogom abban a kolostorban végezni a
napjaimat.</p>
<p>– No, hát én megczáfolom az astrologusokat, mert megkérem tőled
azt, a mit igértél: azt az igazi csókot; azt pedig csak a
menyegzőnk napján adhatod meg.</p>
<p>– Adja Isten, hogy úgy legyen!</p>
<p>– Még pedig minél előbb. Rajtam nem mulik a sietség. Csak a kis
otthonomat akarom előbb berendezni.</p>
<p>A leány rémlátó szemekkel tekinte kedvesére.</p>
<p>– Te Kézsmárkra akarsz menni?</p>
<p>– Hát hiszen ott van a kis szülői házunk. Emlékezel még a kertre
nyiló ablakra, a honnan egymást hajigáltuk pézsmavirág-fejekkel?
Hát nem szeretsz-e ottan?</p>
<p>– De nagyon szeretek. Ámbár sok szívfájdalmat találok ottan
fel.</p>
<p>– Akkor is az enyémet osztod meg. Sietnem kell haza. Össze kell
szednem, a mi vagyonom megmaradt: azt sem tudom, mit hagytak meg?
Hét év óta nem láttam a házunkat.</p>
<p>– Hát csak egyre kérlek. Ha babonás vagyok, ne csodáld,
<span class="pagenum"><a name="Page_75" id=
"Page_75">-75-</a></span> kolostorból jöttem. Arra kérlek, hogy ha
Kézsmárkra mégy, egyedül menj; ne vigy magaddal senkit
utitársul.</p>
<p>Jakab könnyedén vállat vont.</p>
<p>– Ezt könnyen megigérhetem.</p>
<p>– Aztán meg még egyet. Úgy intézd az utad, hogy fényes nappal
érkezzél meg Kézsmárkra, ne maradj estére.</p>
<p>– Ezt is a horoscop mondá? szólt Jakab, aztán nagyot nevetett
rajta.</p>
<p>– No, csak te tartsd eszedben, hogy ez nem nevetni való. Mert ha
meg nem tartod, a mire kértelek: hiába imádkozunk érte mind a
ketten, még sem leszünk egymásé soha.</p>
<p>Azzal megölelte kedvesét, de meg nem csókolta, úgy váltak el
egymástól.</p>
<p class="center">* * *</p>
<p>Kray Jakab Klarissztól egyenesen a leány apjához sietett.
Elmondá, hogy Klarisszt nőül akarja venni, hajlandóságát már birja.
Most még elébb haza akar sietni, hogy az apai házat
rendbehozza.</p>
<p>– Ott pedig sok bajt fogsz találni, fiacskám. A hogy engem
tudósítanak, a magyar udvari kanczellária mégis lefoglaltatta az
apád vagyonát, nota infidelitatis miatt, a házad kapuján hivatalos
pecsét van. A kegyelemlevél, a mit József király általam küldött,
eltévedt, vagy be sem lett téve az archivumba. Azóta József
meghalt, Wratislaw, a ki a levelet kiállította, más országba ment:
magam vagyok egyedül, a ki be tudom bizonyítani hitemmel, hogy a
kegyelem útja mindent visszaadott. Én is veled fogok menni.</p>
<p>– Jó lesz, mondá halkan Jakab, s nem jutott eszébe, hogy már a
kedvesének adott igéret felét megrontotta: hogy nem visz magával
Kézsmárkra utitársat.</p>
<p>Klarissznak tudtára volt az, hogy az ő atyja okozta <span class=
"pagenum"><a name="Page_76" id="Page_76">-76-</a></span> szándékos
elkésése által az öreg Kray Jakab vérpadi halálát.</p>
<p>Minthogy azt fel nem szabad tennünk, hogy ezt a vétkét Mayer
Károlynak a gyóntató papja beszélte el az
apáczafejedelemasszonynak, s ez sugta azt meg Klarissznak, el kell
hinnünk, hogy azt a horoscop mondta el neki. De tudta
bizonynyal.</p>
<p>Ez volt az ő arczának halaványsága; ez volt az ő tagjainak
reszketése az imádott kedves ölelése alatt.</p>
<p>És aztán a második részét is megszegte az igéretének Kray Jakab:
azt, hogy fényes nappalra tegye a megérkezését Kézsmárkra.</p>
<p>A szepességi királyi városok olyan sűrűn következnek egymás
után, hogy a felfelé utazónak egészen tetszésére van bizva a
válogatás, hol maradjon el éji szállásra: Poprádon, Felkán,
Sztrázsán vagy Szombathelyen? Mindenütt jó vendéglátó szállások
vannak.</p>
<p>Kray Jakab, ha nagyon hitt volna a horoscopnak, úgy intézhette
volna a dolgát, hogy az utolsó éjjelt Poprádon töltve, hajnalban
induljon meg Mayer lovaggal együtt, a mikor aztán fényes délután
érkeztek volna meg Kézsmárkra. Ő azonban nagyon bizott a lovában, s
azt hitte, hogy ha délben indul is, bejut a szepesi fővárosba
kapuzárás előtt. Talán nem is egész véletlenül történt, hogy
ugyanazon az úton, a mit egykor Mayer Károly, mint gyors futár,
méregetett végig, utazott Kray Jakab fogadott apjával, minden
állomáson betérve egy itatásra. Így ütött be, hogy az alkonyat
utólérte a Kézsmárk előtti utolsó helységnél, Matejóczon. Az
ágyulövés hirdeté, hogy a kulcsos városban már felvonták a hidat; a
ki ott nem akar hálni a Gölnicz innenső partján, a piszkos
állásban, az legokosabban teszi, ha Matejóczon lenyergel s
megrendeli a vacsorát.</p>
<p>Mikor a vendéglő ivótermébe beléptek az utazók, valami úgy
zúgott Mayer lovag fülébe. Eszébe jutott az a végzetes dinom-dánom,
a mit egyszer itt ebben a szobában <span class="pagenum"><a name=
"Page_77" id="Page_77">-77-</a></span> szerzett széles jó kedvében.
Ejh, ki emlékezik már arra?</p>
<p>Akkor szép, fiatal, kaczkiás menyecske volt a korcsmárosné, a ki
nagyon tűrte, ha a dereka karcsuságát karral méregették; most pedig
egy vén, ránczos képű, félszemű banya a vendégfogadósné, a kinek
csak egy pár foga van még a szájában, az is csak úgy lóg, mikor
megszólal.</p>
<p>Arra nem is gondolt, hogy hét esztendő nagy idő egy
világ-rózsája életében, hogy az arcz ránczait okozhatja a sok
festék, a félszem is elveszhetett emberi baj miatt, a fogak
kihullhattak: a vén banya, meg a hét év előtti czifra menyecske
ugyanaz a Panna asszony.</p>
<p>A ránczos képű banyával máskép is szoktak ám beszélni, mint a
tűzről pattant menyecskével. Ennek a keze főtte után még az öt
körmét is beszopja az ember; amannak meg minden ételét fitymálja. A
bora sem izlik, akármilyen jót hoz, mindenért lehurrogatják, s ha
híják, nem azt mondják: «gyere ide rózsám!» hanem «ménkü csapjon a
sarkadba, te boszorkány».</p>
<p>Egyszer aztán megsokalja a sok becsmérelést a korcsmárosné, s
odavág a dőzsölő vendégnek.</p>
<p>– Ejh, de finnyás lettél, lelkemadta, gyönyörű lovagocskám, a
mióta utoljára láttuk egymást; bezzeg mikor a szegény kézsmárki
birónak a kegyelmet hoztad, nem volt a borom rossz, az ételem
kozmás: itt dőzsöltél volna három nap, ha nem tuszkollak. Azt
mondtad, hogy «özvegy asszonyt csinálok a szeretőmből!»</p>
<p>Mayer Károly zsibbadt öt érzékkel esett hanyatt a nagy
karosszékben.</p>
<p>Kray Jakab pedig lángra gyuladt arczczal kelt fel az asztaltól,
s a boros kupát, a mit kezében tartott, odavágta a lovag
fejéhez.</p>
<p>– Mit tettél, szerencsétlen! kiálta fel, helyéből felugorva a
lovag.</p>
<p>– A mivel tartoztam. Adósságom van. Megfizetem.</p>
<p>Ezt mondva, a kardjára csapott. <span class="pagenum"><a name=
"Page_78" id="Page_78">-78-</a></span></p>
<p>Mayer Károly visszaerőltette hideg vérét.</p>
<p>– Tudni fogod, hogy felsőbb és alsóbb tiszt között nincs
párbajvívás.</p>
<p>– De én is felsőbb tiszt vagyok, mondá Kray, s odadobta az
asztalra a kinevezési oklevelét.</p>
<p>Mayer Károly nagyot sóhajtott.</p>
<p>– Gondolj reá, hogy mi lesz ennek a vége. Te a leányom vőlegénye
vagy. Mi lesz belőle, ha én öllek meg téged?</p>
<p>– Özvegy.</p>
<p>– S ha te ölsz meg engem?</p>
<p>– Apácza.</p>
<p>– Nem gondolsz az igért csókra?</p>
<p>– Én csak az apám leütött fejére gondolok!</p>
<p>Nem váltottak több szót. Mind a ketten siettek a paripáikat
felnyergeltetni s éjnek éjszakáján neki indultak a sík mezőnek,
félre térve az országútról, a merre senki sem jár.</p>
<p class="center">* * *</p>
<p>Másnap, korán reggel, mikor a kézsmárki várkapu felnyilt, egy
magányos lovag ügetett be rajta. Az ifju Kray Jakab volt az.</p>
<p>Csendesen poroszkált végig a korán reggel még üres utczákon.</p>
<p>Mikor az apai ház elé ért, látta, hogy milyen jó lakatok vannak
verve a kapura, nagy pecsét ütve hegyükbe. Tovább ment: nem ide
volt jövése.</p>
<p>Meg sem állt a temető kapujáig. Azt nyitva találta; a lovát
megköté egy fához. Aztán elindult a szülői sirját keresni. Három
fűzfa vesszőt tűzött le a mellé. Kettő elszáradt. Két kicsi
sirhalom támadt a nagy mellett. Ott alusznak a kis testvérei. Hanem
a harmadik gyászfűz megnőtt terebélyes fának, s földig hajló
ágaival betakargatta mind a három sirhalmot.</p>
<p>Itt levette a süvegét Kray Jakab, letérdelt és imádkozott.
<span class="pagenum"><a name="Page_79" id=
"Page_79">-79-</a></span></p>
<p>Mikor az megvolt, kihuzta a kardját; végtől-végig véres volt az.
Összemarkolt egy csomó fűzfalombot s végtől-végig törülte bele a
kardját.</p>
<p>– A mit felfogadtam, megtartottam! Apám! aludjál csendesen.</p>
<p>Azzal visszament, felült a lovára, senkinek sem mondta, hogy itt
járt, kilovagolt a várkapun s aztán el a lengyel határ felé.</p>
<p class="center">* * *</p>
<p>E halálos párviadalért Kray Jakab el lett itélve és száműzetett;
de ő nagy kerülővel ismét visszatért az ország másik oldalán s
beállt közkatonának ujra a nagy savoyai hadseregéhez, s ott álnév
alatt ujra kivívta magának azt az állást, a mit elhagyott. Csak
Nándorfehérvár diadalmas elfoglalása után fedezte fel magát; a
mikor hőstettei végett bocsánatot nyert a párbajért.</p>
<p>Ő lett azután a megalapítója a most is köztiszteletben ragyogó
báró Kray családnak. Az ő fia volt a napoleoni harczokban hirhedett
Kray tábornok.</p>
<p>Klarissz a kolostorban cserélt nevet, vőlegényt, fátyolt.</p>
<hr class="chap" />
<p><span class="pagenum"><a name="Page_80" id=
"Page_80">-80-</a></span></p>
<h2>LÁDA! KÉRNEK! JÖSZ-E?</h2>
<p class="center">Elbeszélés.</p>
<h3>I.</h3>
<p>Csáky István gróf uram nagyon gazdag ember volt vénsége felé.
Tudniillik a VIII-dik István.</p>
<p>Hát csak nem is hiába segített annyit imádkozni Brandenburgi
Katalin fejedelemasszonynak. Mert az ám a jó imádság, a mit nem
csak az égben hallgatnak meg, hanem Bécsben is. Ő kegyelmessége
szépen elimádkozta a fejedelemasszonynak negyvenezer aranyját, meg
két szép dominiumát. Azonkívül megszerezte a császártól Hidvárt,
Szerencset, Temetvényt, Szepest. Annál fogva sok volt neki, de nem
elég.</p>
<p>Fiatal korában nagyon szép ember volt és igen bőkezű. Marokkal
szórta az aranyat, mikor arról volt szó, hogy megválasztassa magát
erdélyi nagyfejedelemmé. (A mihez csakugyan nagy joga volt, mert ő
volt Bethlen Gábornak a valóságos utódja.) Hanem a vége felé
egészen megváltozott a képe is, meg a természete is. Valami
ragyaféle elrontotta az ábrázatját, s a mint a hetedik
klimakterikus esztendeje eljött, egyszerre pazarlóból zsugorivá
lett.</p>
<p>Szepesvárallján volt neki a vár kellő közepén egy szobája, a
melyben egyedül tanyázott. Ennek a szobának a falában volt két
ökölnyi lyuk. Ezeknek a lyukaknak a folytatása volt egy hosszú
rézcső, mely tizenkét singnyi mélységbe szolgált alá. Mind a két
cső alatt volt egy sziklába vágott üreg. <span class=
"pagenum"><a name="Page_81" id="Page_81">-81-</a></span></p>
<p>Mikor VIII-ik István grófnak meghozták a bérlők az árendát, a
sáfárok a dézsmát, a birák a füstpénzt, a molnárok a vámot, a
bálisok a dácziát, a bányászok a kuxproporcziót, a tiszttartók a
gyapju árát (az természetesen mind arany és ezüst volt): hát akkor
maga elé vette a gróf a fatálat, a mibe a pénzt leszámlálták s
aztán marokkal kiszedve belőle a tartalmat, leeregette azokat a két
lyukon. Az egyiken az ezüstöt, a másikon az aranyat. Aztán
hallgatta nagy gyönyörűséggel, hogy csörömpölnek a lehulló
tallérok, körmöcziek, odalenn a mély sziklaoduban. Később már nem
is igen csörömpöltek: annak a jeléül, hogy a levezető cső kezdi
közel érni a garmada kupját.</p>
<p>Így aztán természetesen soha sem volt pénze. Millióra mehetett
az már, a mit maga alá eregetett ilyenformán; de ahhoz nem lehetett
hozzá nyulni. A várat kellett volna előbb szétbontani, vagy egy
hevérkompániát neki állítani, hogy furjanak tárnát az ő arany-ezüst
bányájába, a sziklán keresztül.</p>
<p>E miatt aztán minden elrongyollott, elvásott, elkopott a vár
kastélyában, mert soha sem volt pénz a megujításra, vagy a
tatarozásra. Senkinek az egész felföldön olyan rossz dikhencz lovai
nem voltak, mint a szepesváralljai grófnak: azoknak minden
csontjukat meg lehetett a bőrükön keresztűl számlálni; a hintajáról
levedlett a bőr, s a csatlósainak a veres nadrágján, zöld dolmányán
kékkel, sárgával volt befoltozva a térd, meg a könyök; a
toronyórája nem járt, mert az órás előre kérte a salláriumot, s a
kútból nem lehetett vizet meríteni, mert új szivattyú kellett volna
bele: úgy jártak le bele vederrel.</p>
<p>De semmi sem dicsérte olyan fennen a szepesváralljai gróf fényes
uraságát, mint az a földi falu ott a vára lábánal. Látott már
valaki ürge- vagy hörcsög-odut? Olyan az épen. Egy nagy hepehupás
agyagdomb, a mibe száznál több lyuk van vájva, a lyukakon ajtók,
olyanformák, mint a minők a sertésólakat dicsérik más vidéken.
Buzavermeknek <span class="pagenum"><a name="Page_82" id=
"Page_82">-82-</a></span> lehetne nézni, ha egy lyuk nem füstölögne
fölöttük, a miben fűzfavesszőből fonott kas csufolja a kéményt.
Ezek a zsellérlakások. Egy egész troglodyth-telep: a kőkorszakból
hátramaradt emberi gözütanya.</p>
<p>No ez a falu legalább nem ég le soha.</p>
<p>Az öreg gróf pedig el nem tudta képzelni, hogyan van az, hogy ő
neki soha sincsen pénze. Szidta a tolvaj parasztot, a ki eldugja, a
hóhérnak való sáfárt, a ki be nem hajtja, s panaszkodott a rossz
esztendőre. Soha sem elég ujig a kenyér, s tavasz felé a lovak már
csak makukával<a name="FNanchor_4" id="FNanchor_4"></a><a href=
"#Footnote_4" class="fnanchor">4)</a> élnek.</p>
<p>Azért aztán mindig azon törte a fejét, hogy hogyan, miféle
úton-módon lehetne pénzt csinálni? De annyit, hogy mindig elég
volna.</p>
<p>Hát ennek természetesen a legrövidebb útja és a legegyszerűbb
módja az alchymia: az aranycsinálás.</p>
<p>Nincs ennél szebb tudomány a világon.</p>
<p>A retorta egyik szellentyűjébe bedugja az ember a vasuti
koncessiót, s a másikon kijön a két millió… De hová bicsaklott a
tollam? Hisz a XVII. században még nem voltak vasutak. Tehát azt
akartam mondani, hogy az egyik kemenczelyukon betolja az ember az
ólmot, meg a «leo ruber»-t (a veres oroszlánt) s a másik lyukon
kijön a «nagy magisterium»-mal a tiszta szinarany. Ha pedig a «leo
albus»-t (a fehér oroszlánt) vegyíti az ember az ólom közé: akkor
megkapja vele a «kis magisterium» segélyével az ezüstöt.</p>
<p>Egészen tiszta munka ez: csak a veres oroszlánt kell hozzá
megkapni, aztán meg a fehér oroszlánt. Olyan pedig «van».</p>
<p>Csak az a kérdés, hogy «hol?»</p>
<p>Hát a ki erre a kérdésre meg tudott felelni, annál volt a
bölcsek köve. <span class="pagenum"><a name="Page_83" id=
"Page_83">-83-</a></span></p>
<p>A «bölcsek köve», a mi minden betegséget meggyógyít s a vén
embert megfiatalítja.</p>
<p>Elhiszem biz azt. A kinek pénze nincs, annak mindenféle
betegsége van; a kinek pénze van, az egészséges ember. Az életkort
pedig akként osztogatják, hogy a szegény embert egész világi
életében úgy hivják, hogy «te öreg», a gazdag embernek pedig azt
mondják, hogy «fiacskám».</p>
<p>Hanem hát hol van a «leo ruber»? vagy legalább a «leo
albus»?</p>
<p>Hát azt senki sem tudta olyan bizonyosan, mint magister
Eleutherius Korpahorgyi de Terravár.</p>
<p>Hohó! Nagy ember volt ez! A hirhedett Lully Raymund tanítványa,
a ki Edward angol királynak ötvenezer font kényesőjét változtatta
át aranynyá.</p>
<p>Első «adeptus»!</p>
<p>Nagy summa pénzért sikerült csak a rendkivüli tudóst elcsábítani
Rezső császár prágai alchymista műhelyéből Csáky István grófnak, a
VIII-diknak.</p>
<p>Mert, mint tudva van, a császár is foglalkozott ezzel a
tudománynyal. Aranyat csinálni! És nem csak a népei verítékéből. Az
ő laboratoriumában képezte ki magát Eleutherius mester. Volt néki
bizonyítványa is sárkánybőrre irva, eleusiai betűjegyekkel. Rajta
volt Theophrastus Bombastus Paracelsus névaláirása in optima
forma.</p>
<p>Be volt ő avatva az aranycsinálás kétszeres misztériumába.</p>
<p>A régi schlendriánt, a mely szerint Hermes Trismegistos idejében
procedáltak az alchymisták, az újabb XVII. század tudományos
szülötte, mint ócska babonaságot elvetette.</p>
<p>Mi neki a «bibor palást», az «ős Ádám», a «hétszer Jordánban
fürdött bélpoklos Naáman», aztán meg a chaosz, a sárkány, a kigyó?
Ezekben a czivilizált kor embere nem hisz többé. Charlatanéria volt
az! Mese az egész hermeszi aranycsinálás titka.</p>
<p>Ellenben egészen kétségen felül emelkedett az újabb <span class=
"pagenum"><a name="Page_84" id="Page_84">-84-</a></span> tudományos
világnak procedurája az alchymia mezején; a mi e nevek alatt fordul
elő: «Proteus átváltozása, Orpheus pokolraszállása, Cadmus
hadjárata, a Hespéridák kertje». Ez már az igazi tudomány! Ennek az
alapján nincs az a fürészpor, nincs az a fazékcserép, a mi kellő
operáczió mellett a «titkok kemenczéjén» keresztül aranynyá
változva ne jönne elő.</p>
<p>Hiszen fürészpor és összetört fazék Szepesvárallja udvaráról is
csak került ki elég; de biz abból magister Eleutherius minden
tudománya mellett sem tudott még eddigelé aranyat csinálni.</p>
<p>Azaz, hogy igazítsuk helyre a véleményünket. Csinált biz ő
aranyat, mert hiszen arra való volt az «aranybibor», a mit az
olvadék közé kevert a varázspálcza üregéből; csakhogy az eredmény
összeszámítása után a méltóságos házigazda arra a bizonyosságra
jutott, hogy az ilyen alchymia mellett neki minden uncia aranyért
tizenkét tulkot kell felhajtatnia Bécsbe, a mi a rente-konverziónak
a legirrationábilisabb modalitása.</p>
<p>Egy gulya már oda van, a miért, rendes áron eladva, lehetett
volna kapni ezer uncia aranyat, míg az aranycsináló kemenczéből nem
rezultált érte több tizenkét darab sárga csikónál.</p>
<p>Ekkor jött egy új fölfedezés: az «antiphlogisticon»!</p>
<p>Tűz nélkül állítani elő az aranyat!</p>
<p>Uj fordulat a tudományos világban.</p>
<p>VIII. István gróf megtudta ezt az ephemeridesekből, de
Eleutherius magisternek még sejtelme sem volt róla, hogy mi lehet
az?</p>
<p>Tűz nélkül nyerni az aranyat! Tehát leo ruber nélkül és pallium
porphyrium nélkül.</p>
<p>A tudós tagadta ennek a lehetőségét.</p>
<p>Pedig ott volt a nyomtatott lapon. A czímborítékon szent
Flórián, a mint egy kanta vízzel eloltja a tüzet.</p>
<p>Lehetetlen az! <span class="pagenum"><a name="Page_85" id=
"Page_85">-85-</a></span></p>
<p>Nem az, hogy Szent-Flórián eloltja a tüzet, hanem hogy az
aranyat elő lehessen állítani tűz nélkül.</p>
<p>E fölött a gróf és a tudós nagyon sokat el tudtak
vitatkozni.</p>
<p>Volt azonban a grófnak egy udvari bolondja is. Akkoriban minden
uri háznál tartottak ilyen butort.</p>
<p>Én bizony elfelejtettem a nevét, s idegen nevet nem akarok neki
adni. Az okos beszédéből úgy is mindjárt ráismerünk, hogy ő az a
bolond a háznál.</p>
<p>– Hallod-e komám! monda a bolond. Régóta hallgatom már a ti
unalmas ostoba tereferéléseiteket a tűz nélküli aranycsinálásról,
meg a veres oroszlánról és a rejtett aranyról, de a mit az egyitek
elmond, az csak azért nem ostoba, mert a másik még ostobábbat mond
rá. Hát én tudok sok, igen sok aranyat, a mi átváltoztatható; a
veres oroszlánt is ismerem, a ki azt elhozza, még pedig a tűzzel és
a nélkül.</p>
<p>– Mit tudsz? bolond! kérdé a méltóságos gróf úr.</p>
<p>– Hát az a sok arany ott van a Drugeth Katalin leányasszony
sárkányos vas ládájában. A veres oroszlán pedig a György úrfi, a ki
veres is, oroszlán is, ha tűzbe jön. Az elhozhatná azt.</p>
<p>A gróf is, meg a magister is homlokára ütött a tenyerével: itt
az antiphlogisticon! Mondasz valamit, bolond!</p>
<p>– Elő kell keresni IV. György úrfit! parancsolá VIII.
István.</p>
<p>Volt a hatalmas úrnak még másik két fia is: egy V. Zsigmond és
egy IX. László, de azok már el voltak látva, részint gazdag
házassággal, részint főispánsággal, az egyik volt a komáromi, a
másik a nyitrai főispán; azok a saját váraikban laktak, nem
alkalmatlankodtak itthon. Még csak IV. György volt hátra, a kinek a
számára eddigelé nem akadt se gazdag feleség, se öreg főispáni
szék. Igaz, hogy még nem is volt huszonnégy esztendős.</p>
<p>Valahonnan előkerítették nagy kereséssel. Az erdőn járt
vadászni, egy őzbakot hozott haza a hátán. <span class=
"pagenum"><a name="Page_86" id="Page_86">-86-</a></span></p>
<p>– Hát te miért jársz gyalog vadászni, mint valami kurta nemes?
riadt rá VIII. István. Holott van elég paripád.</p>
<p>– Van bizony, felelt rá IV. György, csak hogy ha a legjobbikat
kiválasztom közülök, hogy kilovagoljak rajta, attól tartok, hogy
visszajövet magamnak kell a hátamra vennem s úgy haza hoznom.</p>
<p>– Karafia! Azok bizony mind jó lovak. Ha jobb kell, szerezz!
Nekem sem volt, mikor ilyen legény voltam, ennél különb; azon
szereztem, kicsi hiján, egy országot. Nekem nincs pénzem, hogy
jobbat vegyek.</p>
<p>– Nincs ám, mert édes apám, a méltóságos főispán úr, mind
leeregeti a falba a pénzt, a mi a házhoz jön. Isten csodája, hogy
még eddig ember és ló egymást nem ette meg a nagy inségnek
miatta.</p>
<p>– Te pedig, nyáladék siheder, elébb tanuld magad megkötni a
nyakravalódat, minekelőtte az apád tetteit hánytorgatnád. (Ez
tudniillik, hogy nagy tudomány volt az akkori időben: a tíz rőfnyi
fehér patyolat nyakravalót hajdu segítsége nélkül csak tapasztalt
férfi tudta úgy nyaka körül tekergetni, hogy a két vége éppen
összeérjen és csomóra köthető legyen hátul a nyakcsigolyáján.) Nem
vagyok én bolond! Megmondtam már a bátyáidnak is százszor, mikor
pénzért tribuláltak, elmondom neked is, hogy mire gyűjtöm én azt a
pénzt magam alatt? Bizony nem is a lidérczeknek! Hanem azért, hogy
ő felsége, dicsőségesen uralkodó császárunk, királyunk III.
Ferdinánd, a midőn a szepesi főispánságot legkegyelmesebben örökös
időkre nekem és maradékaimnak adományozta, ugyanakkor még nagyobb
kegyelemmel is tetézett. Diplomát adott nekem a felől, hogy a
zálogba tett XIII szepesi várost nekem adományozza, mihelyt a
zálogos summát le tudom fizetni a lengyel királynak s akkor én
leszek és utánam a maradékaim örök időkig a szepesi grófok. Hát
erre gyűjtöm a pénzt, ha tudni akarod! És szaporítani fogom
mindaddig, a míg a rézcsövek <span class="pagenum"><a name=
"Page_87" id="Page_87">-87-</a></span> itten la maguk is szájig meg
nem teltek. Akkor aztán tudom, hogy elég, kibontatom a falakat, s
visszavásárlom az országnak csúfosan zálogba vágott XIII városát, s
azon az én nemzetségem fog uralkodni. Azért jobban tennétek, ha ti
is iparkodnátok megtölteni azt a kettős vermet.</p>
<p>– Tenném biz én szivesen, csak hetedik gyerek volnék! mondá IV.
György urfi, akkor meglátnám, ha valahol pénz van elrejtve a föld
alatt, nagypéntek első éjszakáján, első kakaskukorikoláskor, mikor
a tüzes lidércz felveti magát.</p>
<p>– Ugyan már nem szégyenled magadat? förmedt rá haraggal VIII.
István; egy gróf Csáky urfinak ilyen ostoba paraszt-babonákat
ejteni ki a száján.</p>
<p>– De kérem alássan, olvastam én azt könyvből. A tüzes
ludvérczről, a kinek csirke formája van; meg a baziliskusról, aztán
meg a griffmadárról.</p>
<p>– Miféle bolond könyvben olvastad?</p>
<p>– Hát azok közt volt, a miket a tudós doktor Korpahegyi de
Terravár hozott egy ládával. Ugyanott van a veres oroszlán is, meg
a fehér oroszlán is, a kiket apám uram keres. Egy országban laknak
azok.</p>
<p>– Hallgass! Ne beszélj! Mit értesz te ahhoz! torkolta le a fiát
István gróf. A leo ruber egy alchymiai portentum.</p>
<p>– Hát hisz a griffmadár is olyan portentum. Minden nap egy
tulkot eszik meg.</p>
<p>– Eszik ördögöt.</p>
<p>– Hát a leo ruber nem megette már apám uramnak egy egész
gulyáját?</p>
<p>– Fogd be a szádat, te oktondi! Az a magisterium magnum. Hadd
beszéljek veled okosan. Hetedik gyerek nem vagy, hanem hogyha az én
eszemen megosztoznál a bátyáiddal, hát akkor te neked csakugyan egy
hetedrész jutna belőle. Mindig töksi voltál. Az is maradsz. De hát
az ilyen emberre leskelődik a szerencse. Hallgass rám. Van pénz
elég, meg is látod. Nem is kell érte griffmadárra ülnöd. Csak
nyergeld holnap fel a lovadat.</p>
<p>– No, az be is válik már griffmadárnak. <span class=
"pagenum"><a name="Page_88" id="Page_88">-88-</a></span></p>
<p>– Aztán lovagolj át Hanusfalvára Drugeth Katához; majd adok
neked egy pecsétes levelet, de fel ne törd, mert a
grófkisasszonynak szól. Aztán ott maradsz, a míg beléd nem
szeret.</p>
<p>– Hát már ahhoz én hogy kezdjek hozzá?</p>
<p>– Ne félj semmit. Ha mindenben tudatlan vagy is, ehhez az egyhez
értesz præceptor nélkül is. Nekem sem tanította senki, mégis
fejedelemasszonyok szaladtak utánam. Deli legény vagy, ostoba vagy:
ennél több ajánlat neked nem kell.</p>
<p>– Hát én nem bánom, csak apám uram meg ne bánja aztán.</p>
<p>– Ma etesd ki a lovadat, aztán takarodj, siess, csókolj kezet, a
mért ilyen derék mátkát választottam a számodra. Nekem jegygyűrű
nélkül vissza ne kerülj.</p>
<h3>II. AZ ŐRPATA.</h3>
<p>«Őrpatának» nevezik általában a magyarok az olyan fehérszemélyt,
a ki minden tekintetben el tud lenni férfi nélkül: olyan forma,
mint az «amazon», lehet vénebb vagy fiatalabb. Elég az hozzá, hogy
keményszivű, kegyetlen nemzet.</p>
<p>Ilyen híres őrpata volt egy időben Drugeth Katalin
Hanusfalván.</p>
<p>Ha azonban megtudjuk az élete történetét, mindjárt enyhébb
itéletet fogunk fölötte hozni. Nem volt ő mindig ilyen keményszivű,
sőt inkább nagyon is szerette a délczeg Wesselényi Pált, a kivel
már el is volt jegyezve. A vőlegénye azonban Erdélyben járván, ott
nagyhirtelen megismerkedett Apor Máriával; egy kis nagyravágyás is
volt a legényben: főrangra vágyott a fejedelmi udvarnál s azon
vette észre magát, hogy megházasodott s ott maradt Erdélyben, a
felesége birtokán.</p>
<p>Mikor ezt megtudta az elhagyott menyasszony, úgy bezárta
<span class="pagenum"><a name="Page_89" id=
"Page_89">-89-</a></span> a szivét minden férfi fajzat előtt, hogy
annak a kulcsát meg nem találta többé senki.</p>
<p>Nem bánta, ha vén leánynak, ha agglantnak csufolják is. Külömben
még nem volt több huszonnyolcz esztendősnél. Szép is volt: délczeg
termetű, sötét szemű, fekete hajú, a hogy az amazonokat szokták
hírből ismerni; de a mellett olyan hideg és komoly, akár egy
apácza-fejedelemasszony. A viselete is olyan volt, hogy inkább
vénítette, mint fiatalította volna; s ha férfival beszélt, az a
nyavalyás, azt sem tudta, melyik lábára álljon előtte, olyan zordon
tudott lenni hozzája.</p>
<p>És a mi legfőbb hibája volt: az, hogy nagyon sok esze volt.</p>
<p>Ez szép tulajdonság egy nőben, ha maga van; de nagy baj, ha
másodmagával van; kivált ha az a másik életpárja.</p>
<p>Otthon sok hasznát vette az eszének, mert maga vitte az egész
gazdaságot, s még hogyan vitte! Olyan kordában tudta tartani a
sáfárjait, hogy tőle ugyan egy dénárt sem sikkaszthattak el; s
patvarkodó atyafiak, házsártos szomszédok ellen nem volt neki
szüksége prókátorra: jobban tudott allegálni!</p>
<p>Meg tudta jövendőlni az időjárást egész hónapra, a zodiacusból
és a planéták aspektusaiból, a mi nagyon szükséges volt a mezei
munkánál. A cselédek megválogatásánál alkalmazni tudta a
névjelentéseket (mivelhogy minden embernek a neve jelent diákul,
görögül, vagy zsidóul valamit, s az adja ki karakterét.) Járványok
és betegségek ellen igen jól tudta alkalmazni a signaturákat,
melyek a gyógynövények tulajdonságait elárulják. Az
időjárás-observátioit könyv nélkül tudta latinul, magyarul és
németül, a mi maga egy tudomány! Hát még a jövő egész évre való
prófétiákat, a mik közül, hogy csak egyet említsünk meg: új
esztendő napján egy gubicsot feltörvén, ha abban egy pókot
találnak, akkor háború lesz; ha kukacz van benne: áldott bő
esztendőt, békességet várjunk, ha semmi <span class=
"pagenum"><a name="Page_90" id="Page_90">-90-</a></span> sincs
benne: akkor szárazság, inség lesz; azt pedig jó tudni előre.</p>
<p>A külső, belső gazdaság sorját a kis ujján hordta. Isten bocsá!
még a lovakhoz is értett. A liktáriumai és az élethosszító vizei
olyan híresek voltak az országban, hogy azokat aranynyal mérték
fel.</p>
<p>Ezért rendében is volt a gazdasága: nem volt ő nála soha rossz
esztendő.</p>
<p>Olyan híre is volt Drugeth Katának, hogy messze földről is hozzá
küldözték az atyafiságban élő családok leányait gazdasszonyságot
tanulni; mert akkor azt kívánták a férjhezmenendő leányoktól. Jól
is voltak szoktatva, de nem kényeztetve; minden hozzájuk illő
munkára ráfogva s a mellett távol tartva a ledér hivalkodástól.</p>
<p>De még nagyobb volt a híre a Drugeth Katalin mesés
gazdagságának. Tán nagyították is. De így kellett lenni. Mert a ki
folyvást csak beszedi a sok pénzt, de haszontalan dologra soha ki
nem adja, azt utoljára fel kell vetni a sok kincsnek.</p>
<p>Azt mindenki tudta, hogy a belső szobájában van egy nagy
vasláda, a mi még a tolvajokat is megszégyeníti, mert ha nagyon
próbálgatják a titkát álkulcscsal, a ládába rejtett pisztolycsövek
meglövik a rablót; elvinni pedig tíz ember sem birja, olyan nehéz a
láda az aranytól. Hej de sok szép úri legény keresgélte ennek a
ládának a nyitját, nem is tolvaj-kulcscsal, hanem az asszonya
szivének kilincsénél fogva. Hét vármegyéből is feljöttek ide a
határszéli várba, de még a lengyel-nyergen is átlovagoltak a kérők;
farsang nem múlt háztüznézők s leánykérők nélkül. Jöttek grófok,
bárók, főispánok, sztaroszták, ifjak és meglett korúak, nagy nevek
viselői, nagy birtokok urai.</p>
<p>Ilyenkor szokta azt mondani Drugeth Kata, a vas ládára
kopogtatva ujja bütykével:</p>
<p>«Láda! Kérnek. Jősz-e?»</p>
<p>A láda azt mondta: «Nem megyek, nagyon nehéz vagyok».
<span class="pagenum"><a name="Page_91" id=
"Page_91">-91-</a></span></p>
<p>S esztendőre még nehezebb lett a láda, Drugeth Kata még egy
évvel idősebb s a természete még egy erkölcscsel zordonabb; s a
kérők mind a saroglyájukban vitték haza a kosarat.</p>
<p>Meglátjuk, mit kap Csáky IV-ik György? ki tudja-e nyitni azt a
bösztör-zárat (vexirschloss) vagy a ládán, vagy a kisasszonya
szivén?</p>
<h3>III. A LIBAPÁSZTOR.</h3>
<p>Abban a levélben, a mit VIII. István IV. György által küldött
Drugeth Katalinnak, szórólszóra ez volt:</p>
<p>«Méltóságos és kegyelmes úrleányasszonyom!</p>
<p>Mások hat lovas hintóval, fényes kisérettel szoktak látogatni az
udvarodban leánynézőbe: én a legkisebb fiamat egyedül egymagában
bocsátom el Te Hozzád.</p>
<p>Hogy ama másokat sűrűn kikosaraztad, ezt én igen természetesnek
találom. Ők mindnyájan azzal a prætensióval jelentek meg előtted,
hogy magukat «uraknak» præsentálják s mentől jobban affirmálták az
uraságukat, Te annál inkább elfordítád tőlük az orczádat, nem
akarván magadnak «urat» venni s magadat «asszony»-nak eladni.</p>
<p>Ime, az én fiam, a legkisebbik (testre is, lélekre is az) üres
kézzel járul eléd, s hidd el nekem, hogy a mi a kezében nincs, az a
fejében sincs neki. Ez egészen Te neked való férj-kandidatus. Azt
csinálhatsz belőle, a mit akarsz. Használhatod guzsalyszárnak vagy
fejkötő-bábnak, tetszésed szerint, viselhetitek kölcsönösen Te az ő
süvegét, ő a Te kontyodat.</p>
<p>Hogy pedig én miért kivánom ezt a házassági frigyet, azt is
sincere elmondom. Te tudom, előre rámondod: «Láda! Kérnek. Jösz-e?»
Hát persze, hogy a ládáról van szó. De ne haragudj meg az
igazmondásomért, olvasd végig a levelem.</p>
<p>Ferdinánd császár-király diplomával rám ruházta a XIII
<span class="pagenum"><a name="Page_92" id=
"Page_92">-92-</a></span> szepesi városok grófi méltóságát, a mik
most a lengyel király alatt vannak. Tudod, hogy Zsigmond királyunk
zálogba tette azokat harminczezer véka lengyel garasért.
Visszakaphatjuk, szívesen adják, mihelyt a váltság-dijat letehetjük
érte. De én ezt magamban meg nem győzöm; hanem ketten, egyesült
erővel, ha Te is hozzájárulsz, meggyőzhetjük. Akkor aztán én a
fiamnak, IV. Györgynek, engedem a szepesi grófságot; magam
megmaradok Szepes főispánjának. És e szerint mind valamennyien jól
járunk. Ferdinánd császár-király visszakapja az országa bitangolt
részét; a lengyel királynak megtelik az üres kasszája, én
megszabadulok az alchymiai műhelyemtől, Te nyersz egy férjet, a ki
egy személyben szepesi gróf és guzsalyszár; a szepesiek pedig egy
igazán nekik való kormányzót, a kinél jámborabb lélek Dobzse László
király óta nagyobb rezignáczióval a maga titulusát nem viselte; de
legjobban jár bizonyára a fiam, a ki Tégedet megnyervén,
megtalálja, a mi nélkül addig szükölködött: a fejét».</p>
<p>Ez volt a levél tartalma.</p>
<p>Ebből látható, hogy a nagy diplomata férfiú egészen praktikus
oldalról fogta fel a vállalatot, s argumentumait ad hominem, azaz,
hogy ad fœminam alkalmazta. Nagy dolog lesz, ha Drugeth Kata meg
nem hagyja magát győzni ilyen helyes okok által.</p>
<p>A levelet kívül is, belül is lepecsételte VIII. István gróf,
nehogy IV. György belekandikálhasson. Úgy adta a kezébe.</p>
<p>Útravaló pénzt nem adott neki. Ingyen a vendégszeretet minden
háznál. Borravaló helyett pedig oszszon igéreteket. Beválthatja
majd, ha szepességi gróf lesz. Csak egy magalőtte vad disznó
sonkája volt az úti iszákjában, meg egy mult heti sütésű
rozskenyér. Elfogja azt azért a kés.</p>
<p>Mikor az erdőn végig lovagolt IV. György, az apja legpompásabb
mentéjében, a mibe kétszer is belefért volna, már akkor minden
madár tudta, hogy mi járatban van? A kakuk, a húros rigó, a szajkó,
a süket-fajd mind őt csufolta. <span class="pagenum"><a name=
"Page_93" id="Page_93">-93-</a></span></p>
<p>Hát még, ha az emberek is megtudják!</p>
<p>Mikor a dunajeczi szép tóhoz eljutott, másnap déltájon (az
éjszakát egy üres pásztor-kunyhóban töltötte,) leánydal ütötte meg
a fülét. Azt énekelték, hogy:</p>
<div class="poem">
<div class="stanza"><span class="i0">«Kinek van, kinek
van<br /></span> <span class="i0">Karika
gyűrűje!»<br /></span></div>
</div>
<p>No már ezek is tudnak valamit!</p>
<p>A tóba ömlő folyó partján hosszú vég vásznak voltak végig
teregetve, fehérítés végett. A leánycselédek csak azt öntözgették
tölcséres kannákkal; jó kedvük volt, daloltak mellé.</p>
<p>A szép zöld mezőn pedig egész falka liba legelészett, a
melyiknek az az ostoba szokása, hogy mindjárt rámegy a kiterített
vászonra s bepiszkolja. Nagy szükség van rá, hogy egy leány azokat
őrizze, s zöld ággal a kezében elhessegesse a vászontelepről, ha
arrafelé mennek.</p>
<p>György úrfi megállt tudakozódni, hogy messze van-e még az a
Hanusfalva?</p>
<p>Nem fordult a danoló leányokhoz, félt, hogy kinevetik. Inkább
odafordult ahhoz a libaőrzőhöz, a ki a patakparton ült, s akkor is
guzsalyszárt tartva az övébe tüzve, selyemszál vékony lenfonalat
eregetett le az orsójáról egész a víz színéig, a bolond pisztrángok
csak úgy kapkodtak utána.</p>
<p>A leánynak a feje be volt kötve fehér patyolat kendővel, hogy a
nap ne süsse; csak olyan ruhája volt, mint a cselédeknek.</p>
<p>– Isten jó nap, édes hugom! köszönté őt György úrfi. Nem
mondanád-e meg, ha szépen kérnélek, messze van-e még ide
Hanusfalva, a hol Drugeth Kata lakik?</p>
<p>– Fogadj Isten, édes bátyám, felelt szelíd, zengő hangon a
leányka. Nincs biz az már messze, csak ez az erdő takarja még.
Hallja kegyelmed a harangszót? Most harangozzák a delet.
<span class="pagenum"><a name="Page_94" id=
"Page_94">-94-</a></span></p>
<p>György úrfi kéjelmetlenül vakarta a fejét.</p>
<p>– Ejnye bizony akkor már elkéstem.</p>
<p>– Honnan jön kegyelmed?</p>
<p>– Szepesváralljáról.</p>
<p>– Hát hiszen nagy hamar benyargalhat már a várba.</p>
<p>– Én nyargalnék, de a lovam sajnálja a lábát; elkéstem a déli
harangszóról s nem akarok alkalmatlan lenni az uraságnál azzal,
hogy ebéd után érkezzem be; az ilyen vendéget szidják a
gazdasszonyok. Majd csak itt ebédelek a napnál. Megengeded, hogy
ide letelepedjem?</p>
<p>– Tessék, bátyám, szólt a leány, odább húzódva helyadás végett;
pedig elég széles volt a pamlag: az egész Dunajecz partja.</p>
<p>A paripája nem is kérte az engedelmet: nyergestől együtt
lehevert a fűbe s a négy lábával az eget rugdalta.</p>
<p>György oda ült a puha fűbe s lekeríté a nyakáról az iszákot. «A
ki ételt, italt adott, annak neve legyen áldott», dörmögé halkan, a
mint előszedte a tarisznyából a kenyeret, sonkát.</p>
<p>– Ilyen fekete kenyeret esznek Szepesvárallján? kérdé a leány
őszinte csodálkozással.</p>
<p>– De csak ilyen volna mindig elég! mondá György úrfi, leszelve a
kenyérből a maga számára a száraz felsejét, úgyszintén a sonkából
is, hogy aztán a következő tésztájából másik szeletet szabjon le, s
a sonkát a kenyérre fektetve s mind a kettőt a késsel átszúrva, oda
kinálta a leányzónak.</p>
<p>– Nem kóstolnád-e meg ezt a madárlátta kenyeret? nem olyan rossz
ám ez, a milyennek látszik; ennek a sonkának a vad kanját én magam
lőttem tegnapelőtt.</p>
<p>– No ha a maga lövése, akkor csak elveszem. Isten fizesse meg,
mondá a leány becsülettudó szeméremmel; de a világért bele nem
kóstolt volna, hanem eldugta mind a két szeletet a kötényébe.
György úrfi azonban erősen hozzálátott, meg is duplázta az adagot.
<span class="pagenum"><a name="Page_95" id=
"Page_95">-95-</a></span></p>
<p>A déli harangszóra az öntöző leányok mind abba hagyták a munkát
s odacsődültek nagy zsivajogva a libapásztor leányhoz. Az
előkeresett a nagy virágzó hangafa-bokorból egy nagy posztószél
tarisznyát s kiosztotta belőle nekik az ebédet. Jó tepertőspogácsa
volt. Ki volt számítva minden szájra kettő-kettő. A libapásztornak
is annyi maradt.</p>
<p>Az egyiket odanyujtá György úrfinak.</p>
<p>– Hát kegyelmed nem kóstolja meg az én pogácsámat? A magam
sütése.</p>
<p>– No ha a te sütésed, akkor csak hozzáállok; pedig már úgy jól
laktam, mint egy prépost. Ihatnám is rá.</p>
<p>De csak azért mondta ezt, hogy eldughassa alattomban a keblébe
azt a pogácsát. Úgy sajnálta azt elfogyasztani, akár csak ha
aranyból lett volna. S azzal indult a folyamnak.</p>
<p>– Csak nem akar kegyelmed a kalapjából inni! mondá a leány,
mikor itt van az én korsóm. S gyorsan megelőzve az úrfit, a kis
zöld mázos korsóját megmerítette a vízből s előbb maga húzott
belőle, mint a madár a vékony csücskéjén keresztül (a hogy illik a
kinálkozónak), azután nyujtá azt a lovagnak, a ki tudott annyi
emberséget, hogy ne ugyanabból a csücskéből szopja ki a vizet, mert
az szégyenpirulás volna a leánynak, hanem a nagyobbik szájából a
korsónak kortyogtatá a hideg italt.</p>
<p>– Ejh, de pompás is volt! Hisz ennél még Ferdinánd császár sem
ebédelt jobban! De tudod, még mit csemegézhetnénk? Fogok magunknak
pisztrángot, s azt megsütjük cserepcsikon és megeszszük.</p>
<p>– De mivel fogja kegyelmed?</p>
<p>– Van neked fonalad, adsz belőle.</p>
<p>– Hát a horog?</p>
<p>– Van neked egy gombostűd, s abból majd csinálok.</p>
<p>S így szépen mindent kölcsön kérve a leánytól, kikerült a
halfogó-készülék. György úrfi leült horgászni.</p>
<p>Nagy mester volt ebben: dongó-légygyel csalta a pisztrángot
<span class="pagenum"><a name="Page_96" id=
"Page_96">-96-</a></span> horogra; nagyhamar zsinegre került egy
fél kápláralja.</p>
<p>Az alatt fanyársakat faragott, tüzet rakott targalyból, mikor a
tűz parázszsá lohadt össze, felhúzta a cserepcsikra a halacskákat,
oda tüzködte a tűzhalom körül; só, paprika volt a tarsolyában. Az
is hozzátartozott a gyönyörüséghez jobbra-balra igazgatni a
cserepcsikokat, a míg pirosra sül a hal.</p>
<p>Azt azután úgy szokás elkölteni, hogy az ember a halat
nyársastól kezébe fogja. Pompás lakoma volt az! Elismerték mind a
ketten.</p>
<p>– Holnap megint ide jövök, halat fogni, mondá György.</p>
<p>– Biz az jó lesz.</p>
<p>– Te is ide jösz a libáiddal, úgy-e?</p>
<p>– Hogyne, a vásznat még fehéríteni kell, s a libákat őrizni,
hogy rá ne menjenek.</p>
<p>– Ez a sok vászon mind a Drugeth Katáé, úgy-e?</p>
<p>– Az ám.</p>
<p>– Te is az ő cselédje vagy, hugom?</p>
<p>– Eltalálta! Hát kegyelmed kinél szolgál?</p>
<p>– Szepesvárallján, a Csáky főispánnál, szólt György, olyan
formát fohászkodva, a milyet panaszos cselédek szoktak hallatni, a
kiknek nem tetszik a gazda. Úgy-e bár, téged Katiczának hínak?
terelé másfelé a beszédet.</p>
<p>– Hallotta kegyelmed a többi leányoktól. Hát kegyelmednek mi a
neve?</p>
<p>– Az enyém meg Gyurka.</p>
<p>– Miféle Gyurka?</p>
<p>– Hát csak olyan «Magajött» Gyurka. Látod, hogy a gazdám ócska
mentéjét viselem. Úgy híttak gyermekkorom óta, hogy a Csákyék
Gyurkája.</p>
<p>– Engem is csak úgy szólítanak ám, hogy a Drugethék Katája.</p>
<p>György úrfi megriadt s a süvegéhez kapott.</p>
<p>– De csak nem vagy magad az a budetini gazdag úrnő, a kit
annyian kérnek férjhez, de nem megy. <span class="pagenum"><a name=
"Page_97" id="Page_97">-97-</a></span></p>
<p>A leány nagyot kaczagott erre a szóra.</p>
<p>– Ugyan, hogy gondol kegyelmed ilyen zöldet?</p>
<p>György megrestelte a felsülését.</p>
<p>– Hát hallottam én már egyszer egy ilyen mesét, hogy a
várkisasszony parasztleánynak öltözött, azzal csinált tréfát.</p>
<p>– De azért nem kellett volna kegyelmednek úgy megijedni.</p>
<p>– Nem is épenséggel azért ijedtem én meg; hanem a másik másért.
Mivelhogy a Csáky István uram egy pecsétes levelet küldött Drugeth
Katának, hogy arra neki választ vigyek. Hát azt gondoltam, hogy a
míg azt a várkisasszony összeákombákolja, idő telik abba: az alatt
én mindennap lejárhatok cserepcsikon halat sütni. De ha te magad
volnál a várkisasszony, a levelet azonnal átvennéd, a választ
megadnád, s nekem nem lehetne több pisztrángot sütnöm itten a tűz
mellett.</p>
<p>– Hát olyan nagyon szereti kegyelmed a sült pisztrángot?</p>
<p>– De bizony csak úgy, ha te veled megoszthatom. Soha világi
életemben egyébre se vágynám: fekete kenyér mellett ezzel is el
lennék, ha te is osztoznál benne.</p>
<p>A leány olyan szépen elpirult erre a szóra. Bizony
elértette.</p>
<p>– Jaj! hallja kegyelmed, nem szabad ám ilyenről beszélni
minálunk.</p>
<p>– Mért ne volna szabad? Én is nőtlen legény vagyok, te is
hajadon leány vagy. Isten rendelte azt, hogy két fél emberből egy
pár legyen.</p>
<p>– Ugyan ne legyeskedjék kegyelmed! Kell is az ilyen szegény
leány valakinek, mint én.</p>
<p>– Hát az olyan szegény legénynek, mint én. Ha te nem kergetsz el
innen, egy tappot sem megyek el innen.</p>
<p>És nem kergették el.</p>
<p>A leányok tovább öntözték a vásznat; a fiatal pár pedig az alatt
azt a mulatságot találta ki, hogy gyűrűt font. Szép <span class=
"pagenum"><a name="Page_98" id="Page_98">-98-</a></span> mesterség
az, a ki azt érti: a lószőrgyűrűkészítés. Az ember belefonhatja a
nevét. Hozzá való lószőrt lehetett huzni a György úrfi lovának a
farkából; a betű szinét kiadta Katiczának a szép aranysárga haja;
György pedig fogta magát, kihuzott egy szál arany-fonalat az apai
díszmente paszomántjából s azt használta fel erre a szent czélra.
El is készült szépen a két gyűrű: az egyiken volt «Kata», a másikon
«Gyuri». Azokat természetesen egymásnak adták. Hej, de gyönyörködve
nézegette mind a kettő, mikor az ujján volt!</p>
<p>Ezalatt a hegyek mögé tünt el a nap, a völgyre árnyék szállt; a
leányok a vásznat összegöngyölíték, a hátukra vették s nagy dalolva
készültek hazamenni. Erre Kata is neki indult a libákat
összeterelni s hazafelé indítani; György úrfi is felnyergelte a
lovát s segített lóháton az engedetlen libatábort hadirendben
felvonulásra kényszeríteni. A leányok pajkosan dalolták:</p>
<div class="poem">
<div class="stanza"><span class="i0">«Kihajtom a libám a
rétre,<br /></span> <span class="i0">Magam is kimegyek
melléje.<br /></span> <span class="i0">Míg a libám
legelész,<br /></span> <span class="i0">A rózsám mellettem
heverész.»<br /></span></div>
</div>
<p>Mikor a völgy kanyarulatához értek, a hol a patak keresztül
folyt az úton, szélesen elterülve, a parasztleányoknak át kellett
gázolniok rajta; nem sokat ceremóniáztak, felakaszkodtak s térden
felül gázolták a vizet, nagy vihanczolással. Biz a ludaknak sem
kellett révész, a ki átszállítja őket kompon; hanem nagy gágogással
repültek neki a víznek, a tulpartra úszva egymás sorjában; ekkor
aztán a Katicza is hozzáfogott a készülődéshez s szedte le a
pillangós czipőket a lábáról.</p>
<p>– Dejsz azt nem engedem! erősködék György, hogy te mezitláb
gázolj térdig a vízben. Az nem illik!</p>
<p>– Csak kegyelmed menjen előre, akkor nem látja más, mint a
halak.</p>
<p>– Hát azok se lássák! <span class="pagenum"><a name="Page_99"
id="Page_99">-99-</a></span></p>
<p>Már a halakra is féltékeny volt. Addig-addig biztatta a leányt,
míg rábeszélte, hogy hágjon fel a kengyelébe s üljön fel a nyergébe
a háta mögé, jól kapaszkodjék a nyakába, úgy vitte át száraz lábbal
a vizen a tulpartra.</p>
<p>Ott azután leszállt a leány magától.</p>
<p>– Már most siessen kegyelmed előre. Nekem lassan lehet csak
mennem a ludakkal. Úgy is sok időt eltarisznyázott már itten. Szép
postalegény kegyelmed, no mondom!</p>
<p>György előre baktatott a lovával; de bizony az egész úton
folyvást hátra tekintgetett, mintha elvesztett volna valamit s
bangyalogtában el is ment a kastély kapuja előtt; csak akkor vette
észre, hogy hohó, hiszen ide be kellett volna menni.</p>
<h3>IV. MA ADJAK-E KI KENDEN VAGY HOLNAP?</h3>
<p>Az udvaron leszállt a lováról György s az oda siető lovászoknak
megmagyarázta, hogy az ő lovának szénát meg abrakot ne adjanak,
mert ha valahol jól tartják, akkor meg nem birja indítani a
helyéből; ki nem akar menni az udvarból; mindig visszafordul.</p>
<p>Azután megmondta a palotás inasnak, hogy ő a szepesi grófnak a
fia; a várkisasszonynyal akar beszélni.</p>
<p>Mindjárt felvezették hozzá: szinről-szinre megláthatta.</p>
<p>Derék egy személy volt Drugeth Katalin. Magas, délczeg termet, a
ki csak úgy néz le az emberre. S milyen szemekkel néz! Nem tűz van
azokban, hanem jég. Olyan a nézése, mint a számkivetés.</p>
<p>Szépnek elég szép volna, csak olyan méltóságos ne volna.</p>
<p>Meg is adta neki a becsületet György úrfi, mert így
üdvözölte:</p>
<p>– Szerencsés jó estét kivánok, kedves nénémasszony!</p>
<p>Már hiszen igaza volt neki, a kronologiai datumokat <span class=
"pagenum"><a name="Page_100" id="Page_100">-100-</a></span>
összevetve, mert a kisasszony valami hat esztendővel idősebb volt,
mint ő; de már csak még sem szereti azt egy huszonnyolcz esztendős
kisasszony, ha őt egy bajuszos kamasz nénémasszonynak tiszteli.</p>
<p>De meg azt is megtette, hogy kezet csókolt neki. Hasztalan
küzdött vele Katalin kisasszony, meg kell annak történni, mint az
egy halálnak. Előhuzta a kezét a háta mögül erőszakkal s nagyot
czuppantott rá.</p>
<p>Aztán mindjárt nyomta a markába a nagy pecsétes levelet.</p>
<p>– Ihol van az a levél, a mit kedves nénémasszonynak küld az édes
apám uram.</p>
<p>S azzal, mint afféle jól nevelt ifju, mindjárt letette magát a
pamlagra; a kisasszonyt hagyta maga előtt állni.</p>
<p>A kevély hölgy felbontá a levelet s a míg azt olvasta, háromféle
színt is váltott az ábrázatja, hol elsárgult, hol elvörösödött.
Mikor készen volt vele, ledobta a levelet az asztalra s csak úgy az
asztal végéről száldogált oda a vendégéhez.</p>
<p>– Hát kedves uramöcsém, (ezt a szót különös gúnynyal czifrázta
meg,) kegyelmed csak leánykérőbe jött ide, ugy-e?</p>
<p>– Abba biz én; mi tűrés-tagadás benne, kedves asszonynéném.</p>
<p>– Hát aztán, mit szól kegyelmed hozzá? ma adjak-e ki kegyelmeden
vagy holnap? kedves uram-öcsém?</p>
<p>– Már biz én rajtam se ma ne adjon ki kegyelmed, se holnap; mert
hisz én nem azért jöttem ide, mintha kegyelmedet akarnám
elvenni.</p>
<p>– Hanem a ládámat ugy-e?</p>
<p>– De biz a ládáját se mozdítom én meg a helyéből, akármi van
benne. Mit is tennék vele? Nem a kegyelmed kezéért jöttem én
esedezni: jusson az másnak. Hanem itt találtam a kegyelmed
udvartelkén egy nekem való derék kis leányt, a ki a
vászonfehérítésnél a többi cselédre <span class="pagenum"><a name=
"Page_101" id="Page_101">-101-</a></span> ügyelt, a kis Katiczát.
Beszéltem is vele: nem is idegen tőlem. Hát annak a kezét jövök én
kérni kegyelmedtől.</p>
<p>Drugeth Kata bámulásra nyitotta fel szemét-száját. Nem tudta
hirtelenében, hogy bolond emberrel van-e itt most dolga, vagy
pedig, hogy a keserű dióhéj alatt nem lappang-e valami nemes
kedély?</p>
<p>– Hogy mondta kegyelmed? Hát nem azért jött, hogy engem
feleségül kérjen?</p>
<p>– Bocsásson meg kegyelmed, megvallom igazán: a mikor kegyelmedet
magam előtt látom, valaki jut eszembe. Nem tudom, megmondjam-e?</p>
<p>– No csak mondja ki!</p>
<p>– Nem bántom-e meg vele?</p>
<p>– Ne féljen semmit!</p>
<p>– Hát az jut eszembe, mintha a megboldogult édes anyámat látnám
magam előtt. De ne haragudjék, kérem, érte.</p>
<p>– Már hogy haragudnám? szólt Drugeth Katalin s kezdett a jege
olvadásba jönni. Jó fiu ez azért, hogy olyan ostobának látszik.</p>
<p>– Hát aztán inkább a tisztelet fog el, mint a szeretet, becses
személyének a látására.</p>
<p>– Köszönöm. De édes atyja, a gróf, ebben a levélben az én
kezemet kéri meg a kegyelmed számára.</p>
<p>– Hát a ládáját nem?</p>
<p>Most már még meg is nevetteté a büszke szobrot a bohókás legény.
Mi lakik ebben?</p>
<p>– A biz egész őszintén rátér erre a kérdésre is. De tisztességes
magyarázatot ád hozzá. Neki azért kellene az én gazdagságom, hogy
azt a magáéval egyesítve, kiválthassa rajta a zálogba tett XIII
szepesi királyi városokat.</p>
<p>– Tudom. Nekem is megmondta ezt. Nem értem ezt a dolgot. Füles
bagoly vagyok én ahhoz.</p>
<p>– Micsoda? Nem érti kegyelmed, hogy minő nagy nyereség lenne
abból az országra, a királyra nézve, hogy a XIII szepesi város, a
miket Zsigmond király a lengyel <span class="pagenum"><a name=
"Page_102" id="Page_102">-102-</a></span> királynak harminczezer
véka lengyel garasért elzálogosított, vissza legyen váltva s megint
Magyarországhoz csatolva?</p>
<p>– Mondom, hogy füles bagoly vagyok hozzá. Én csak annyit értek,
a mennyit tudok. Azt tudom, hogy az a XIII szepesi város, a miket
Zsigmond király zálogba tett: azóta megvan békességben, senki sem
háborgatja; az a három szepesi város pedig, a melyiket
Magyarországnak megtartott, folyvást egyik háboruból a másikba
esik, lövetik, pörkölik, sarczolják, kínozzák, az egyik ellenség a
másik kezéből ragadozza el, soha sincs nyugalmuk. Én bizony azt
hiszem, hogy jobban tennénk, ha még azt a megmaradt három várost is
zálogba tennők a lengyel királynál, mint hogy a tizenhármat is
kiváltsuk tőle.</p>
<p>Katalin megállt az okoskodásával. A bohók néha olyan igazat
mondanak, a mire nem tud az ember hirtelen mit felelni. De azért
csak bohóság az mégis.</p>
<p>– Jól van, édes öcsém uram, mondá Drugeth Katalin, megkerülve az
eléje dobott otromba nagy követ. De hát ha más leányt akar
kegyelmed elvenni, hogy kapja meg ehhez apja engedelmét?</p>
<p>– Apám sem kért tőlem engedelmet, mikor megházasodott.</p>
<p>Katalin megint azt kezdte hinni, hogy nagy golyhóval van
dolga.</p>
<p>– Jól van, jól van, édes öcsém uram. De azt nem szabad ám
elfelednie, hogy ha kegyelmed az apja beleegyezése nélkül
házasodik, hát akkor a gróf úr kegyelmedet minden birtokából
kitagadhatja; meg is teszi.</p>
<p>– Tudom én azt! Hát hiszen éppen azért választottam magamnak egy
olyan szegény leányt, a ki nem vethet semmit a szememre, ha én is
szegény vagyok. Mert ha az uri nagy familiák kisasszonyai közül
választanék egyet s arra mondaná az apám: az nekem nem tetszik, azt
a leányt nem is adnák hozzám, nem is jönne hozzám, üres
tarisznyával, üres tenyérrel megvetne, elfordulna tőlem: nekem
<span class="pagenum"><a name="Page_103" id=
"Page_103">-103-</a></span> nem maradna egyéb a szívfájdalomnál. De
ez a kis libapásztor-leány nem szokott az urasághoz; nem vágyik
üveges hintóra. Tudja már, mert megmondtam neki, hogy van egy kis
majortanyám, a mit áldott anyámtól kaptam ajándékba, azon van egy
kis szalmaház, egy juhnyáj, ketten megélünk csendesen nyaratszaka,
télen pedig nyestet vadászok; abból eltartom tisztességesen.</p>
<p>Drugeth Katalin kezdte hinni, hogy nagy érzés lakik ebben a
szívben.</p>
<p>– De hát lehet-e azt hinni, hogy olyan gróffi, a milyen
kegyelmed, meg tudja majd szokni a sok inséget, koplalást?</p>
<p>De már erre a szóra nagyot kaczagott IV-ik György.</p>
<p>– Dejszen hozzá szoktatott már engem az inséghez a maga várában
édes apám uram! Nincs nekem abban tudatlanságom. S nekem aztán már
tökéletesen mindegy, hogy arany-ezüst garmadával rakott
pinczeboltok felett eszem-e a fekete kenyeret, vagy a
széna-szalma-boglya felett? Még jobban is fog esni az a fekete
kenyér, ha magam szereztem; s hát még ha az én kedves kis Katiczám
sütötte. Nem veszek el más leányt! soha sem! Isten engem úgy
segéljen.</p>
<p>Drugeth Katalin most már egészen átlátott György lelkén. Helyén
van biz ennek nem csak a szíve, hanem az esze is.</p>
<p>Oda nyujtá neki a kezét szív szerint.</p>
<p>– No hát maradjon itt kegyelmed, édes öcsém uram, a meddig
akarja. S most már csókolja meg ne a kezemet, hanem az orczámat.
Gondolja, mintha az édes anyja orczáját csókolná.</p>
<h3>V. KERÜLJ CSAK HAZA.</h3>
<p>Csáky VIII. István csak számlálgatta a napokat odahaza: elmult
egy hét, hogy IV. György leánykérőbe elment, s azóta «sem szó, sem
tartomány.» Mikor már a <span class="pagenum"><a name="Page_104"
id="Page_104">-104-</a></span> harmadik hétbe fordult az idő,
kezdett nyugtalankodni: hátha valami érte a fiut? Utána küldte a
hetes czigányt, hogy nézzen körül Drugeth Katáéknál, mit csinál az
úrfi.</p>
<p>A czigány visszakerült s azt a hírt hozta, hogy az úrfi
épségben, egészségben megvan, ott ül a patak partján és horgászik
és segít a libákat őrizni a libapásztornénak.</p>
<p>– Bolond beszéd! czigány beszéd! mondá István úr, s hitelesebb
személyt küldött ki a kémszemlére: a solymárt.</p>
<p>Ez aztán azt a hírt hozta, hogy látta az úrfit a kastélykertben
a kerítésen keresztűl, fenn volt az almafán, almát szedett s azt a
Drugeth Kata kötényébe hajigálta.</p>
<p>– Ez már jó beszéd, okos beszéd! Almát szedni Drugeth Katával!
Ádámnak, Évának a házassága is ott kezdődött az almafa alatt.</p>
<p>Akkor aztán egészen megnyugtatva várt a fia hazatérésére, a ki a
jövő holdujsággal csakugyan megkerült.</p>
<p>– No hát «széna-e vagy szalma»? kérdezé tőle.</p>
<p>– Azt a lovamtól kérdezze, édes apám uram; gondolom, nagyon jól
tartották; mert mindig vissza akart velem fordulni az úton.</p>
<p>– De hát téged hogy tartottak?</p>
<p>– Mint a galamb a fiát.</p>
<p>– Mondtam ugy-e? Csak egyszer megismerjenek. Hát elhoztad a
gyűrűjét a Katának?</p>
<p>– El biz én. Itt az ujjamon.</p>
<p>István úr nagyot nézett a lószőr gyürűre.</p>
<p>– Hát ez volt a Katának a legszebbik gyürűje?</p>
<p>– Nekem ez volt a legszebb, mert maga csinálta.</p>
<p>– Furcsa gusztus! Hát beleegyezett Drugeth Kata a
házasságba?</p>
<p>– Bele bizony. Még az áldását is ránk adta.</p>
<p>– Mi a hét csudát adott rád?</p>
<p>– Mondom, az áldását.</p>
<p>– Hát még kire?</p>
<p>– No meg a Katára.</p>
<p>– Miféle Katára? <span class="pagenum"><a name="Page_105" id=
"Page_105">-105-</a></span></p>
<p>– Hát arra a Katára, a kinek ez a jegygyűrűje.</p>
<p>– Micsoda Kata? Hogy hijják? Mi a neve?</p>
<p>– Én bizony ezt elfelejtettem tőle megkérdezni.</p>
<p>– De hát miféle leány?</p>
<p>– Derék, szép, jó leány. Éppen hozzám való. Annyit tudok róla,
hogy libapásztor.</p>
<p>– Tyhű! Ezer lófarkas ördög! Hisz ennek a fiunak elment az
esze!</p>
<p>– Hogy ment volna el, mikor soha sem volt?</p>
<p>– Te egy libapásztort akarsz feleségül venni?</p>
<p>– Hát ha azt szeretem.</p>
<p>– Hol a kardom? Egybe kettéhasítalak!</p>
<p>– Az bizony jó lesz, apám uram, legalább akkor két guzsalyszár
telik ki belőlem.</p>
<p>Erre a szóra egyszerre világosság támadt István úr fejében, mert
furfangos, eszes úr volt ő kegyelme. Átlátott az egész szövevényen.
Drugeth Kata bizonyosan megmutatta Györgynek az ő hozzá írt
levelét. Ezért a fiú megorrolt s az apja boszujára a legelső
szolgálóval összekötötte magát. Drugeth Kata pedig, hogy őt
megtromfolja, maga is előmozdította ezt a házasságot.</p>
<p>– No majd kiverem én a te fejedből azt a libapásztort!</p>
<p>– Sohasem azt, apám uram. Még ha olyan apróra összevagdaltat is
kegyelmed, mint a kolbásztölteléket, még akkor is szeretni fogom az
én kedves kis Katiczámat. Hozhatnak nekem helyette akár
fejedelemasszonyt, el nem cserélem értte, fenyegethetnek a bécsi
«vas szűzzel», le nem mondok róla. Ő lesz a feleségem, nem más!</p>
<p>– No azt majd meglássuk!</p>
<p>VIII. István csöndes uraság volt: a magánál kisebb embert csak
szolgának nézte; a fiát pedig kétszeresen rabszolgájának
tekinté.</p>
<p>Dühében, mérgében, összekiabálta a hajduit s IV. György úrfit
becsukatta a gömbölyű toronyba, annak is a legfelsőbb szobájába, a
honnan bajos leugrani az ablakból.</p>
<p>Akkor aztán előhivatta Eleutherius mestert s meghányta-vetette
<span class="pagenum"><a name="Page_106" id=
"Page_106">-106-</a></span> vele, hogy miféle kvalifikált
torturákat lehetne alkalmazni György úrfi ellen, hogy a lemondásra
rábirják; de azért a termetét meg ne rontsák.</p>
<p>Eleutherius mester tudott kitalálni több ilyenféle
mortifikácziókat.</p>
<p>A legelső az volt, hogy a nyár derekán úgy ráfűtötték az úrfira
a siska-kemenczét, hogy majd elolvadt tőle. De az akarata csak nem
akart megolvadni.</p>
<p>Azután meg besózott hust, száraz halat küldtek neki enni; de
innia nem adtak hozzá. Majd a szájpadláshoz ragadt a nyelve a
szomjuságtól, de azért nem mondatta ki vele ezt a szót: «lemondok a
Katiczáról.»</p>
<p>Ez sem sikerülvén, Eleutherius a maga alchymiai tudományával
állított elő olyan gázokat, a mik a belélegzésre nem veszedelmesek,
ellenben az illatuk a pokol konyhájához való. Ilyeneket eresztettek
be a fujtatókkal az úrfi börtönébe. Prüsszögött tőle, de nem
renunciált.</p>
<p>Azután azt kezdték, hogy nem hagyták aludni. Oda állítottak az
ajtaja elé két rabot kerepelővel; az egyik elhagyta, a másik
rákezdte. György úrfi ahhoz is hozzászokott.</p>
<p>Megkoplaltatták: eltürte.</p>
<p>Elvették alóla az ágyat: aludt a puszta téglapallón.</p>
<p>– Megálljunk csak! mondá végre István úr. Tudok én valamit, a mi
nekem magamnak a legfertelmesebb distrakczió szokott lenni. Mikor a
kapuczinus gvárdián, meg a lutheranus esperes összeakasztanak
egymással itt az asztalomnál s elkezdenek a dogma fölött
disszertálni. Azt én, pedig kemény természetű legény vagyok, két
óránál tovább ki nem tudom állni. Próbáljuk meg, meddig állja ki az
úrfi?</p>
<p>Úgy tettek, megpróbálták. A két tudós theologust felküldték
hozzá a gömbölyü toronyba s ott azok ketten egymással szemben
helyet foglalva, elkezdének az exegesis dialektika hermeneutika
fegyvereivel egymásra puskázni egész zélussal. Az volt nekik
mondva, hogy György úrfi <span class="pagenum"><a name="Page_107"
id="Page_107">-107-</a></span> konvertálást forgat a fejében, azért
van bezárva. Annálfogva az egyik pap az egyik fülébe prédikálta a
maga bölcseségét, a másik a másikba, az egyik megakarta tartani, a
másik el akarta ragadni. Három-négy óráig kiállta a szerencsétlen
kínpadra vont áldozat a szörnyű torturát, de mikor már
beesteledett, elkezdett az ajtón dörömbözni, irgalmat, kegyelmet
ordított s azt mondta, hogy elveszi inkább az ördögök nagyanyját
is, ha apja úgy parancsolja, csak ezt a két bölcset vigyék a
pokolba!</p>
<h3>VI. A LAKADALMAS MENET.</h3>
<p>A mint VIII. István értesült IV. Györgynek ilyetén
megpuhulásáról, ő is úgy tett, mint a hogy az elefánt-szelidítők
szoktak tenni a vad elefánttal, hogy tudniillik először
megkínozzák, megkoplaltatják, azután pedig nyájasan beszélnek hozzá
s piskótával traktálják.</p>
<p>– No hát, édes fiacskám! ha eszedre akarsz térni, akkor én is
kegyelmesebb apád leszek. Hát ráállsz, hogy lemondasz a libapásztor
Katáról.</p>
<p>– Le is mondtam már.</p>
<p>– Eldobod a lószőr-gyűrűjét?</p>
<p>– Rá is tapostam már.</p>
<p>S igazat mondott benne, mert a keze ujjáról csakugyan eltünt a
gyűrű; a lába ujjára huzta azt fel. Ott is jó helyen van az. A régi
perzsák a lábujjakon viselték a gyűrűiket, azok pedig, a tudósok
tanusága szerint, a mi apáink voltak. És így csakugyan
rajtataposott György úrfi.</p>
<p>– No hát igy jól van. Már most hát ráállsz, hogy elveszed a
Drugeth Katát?</p>
<p>– Venném biz én, de úgy vagyok vele, mint az egyszeri czigány a
grófkisasszonynyal, hogy félig már meglenne a házassága, ő már
beleegyezett, de a grófkisasszony még nem. Én nem kellek ám Drugeth
Katának.</p>
<p>– Dehogy nem kellesz! De még a széket is megtörli a <span class=
"pagenum"><a name="Page_108" id="Page_108">-108-</a></span>
kötényével, a hová leültet, olyan nagyon kellesz. Látod, mi ez?
Levél. Drugeth Kata irta. Olvasd csak, mi van benne? Csunya irás,
de nagyon jó. «Nem bánom, rászánom magam, hogy bekössem a fejem a
kegyelmed fiával». No, a többit még se olvasd. Rólad van szó.
Nagyon megtetszettél neki. Még elbiznád magad. Azt irja, hogy már
meg is hozatta a püspöktől a dispenzácziót. Csak egy héttel
hamarább izenjük meg a lakodalom napját, hogy a tortákkal
elkészülhessenek, meg a vadpecsenyékkel. A túzoknak hat napig kell
állnia a páczban. No hát mikor küldjem meg az üzenetet?</p>
<p>György úrfinak a félkotyó módja mellett titokban igen gyors esze
volt. Egyszerre keresztül villámlott az agyán, hogy miféle hamisság
van abban a levélhistóriában? Drugeth Kata bizonyosan meghallotta,
hogy őt az apja itt a toronyban zárva tartja és mindenképen
mortifikáltatja: arra gondolta ki azt a furfangot, azzal
kiszabadíthatja ebből a kelepczéből.</p>
<p>Csak egyszer aztán kint lehessen még egyszer a gyepen.</p>
<p>– Hát én nem bánom, felcsapok! Kata csak Kata. Nekem mindegy.
Hanem egyet keményen kikötök, s ha az meg nem lesz, akkor egy
tappot sem mozdulok innen a tömlöczből, ha mindjárt a szakállam
keresztül nő is a falon.</p>
<p>– No ugyan mit kivánsz?</p>
<p>– Hát azt, hogy mikor én lakodalomra megyek egy olyan uri
társaság elé, a milyen a Drugeth Kata kastélyában össze szokott
gyülni, hát akkor én alám egy becsületes igazi derék mént adjanak;
mert én olyan görhes kabalára, mint a milyennel a multkor
parádéztam, világ csúfjára többet fel nem ülök.</p>
<p>VIII. István nagyon megörült a nyilatkozatnak. Hisz ez nagyon
olcsó feltétel!</p>
<p>– Meglesz fiam, meglesz. Ha csak paripa kell.</p>
<p>– De nem a magunk istállójából való paripa, hanem igazi tizenhat
markos angol telivér. <span class="pagenum"><a name="Page_109" id=
"Page_109">-109-</a></span></p>
<p>Most már szeretett volna valamit lealkudni belőle István úr:
felébredt benne az egy pillanatra elszundított zsugoriság.</p>
<p>– Nono, fiacskám. Talán tizenöt markos is elég lesz! Aztán a
félvér alkalmasabb a lakodalmi menetre. Gondold meg, hogy ott
salvékat lőnek; a telivér megijed, bokros lesz, kirúg, ledob,
meghalsz.</p>
<p>– Nem alkuszunk visszafelé! erősködék György úrfi. Egy hüvelyket
sem engedek el belőle. Vagy lesz ilyen lovam, vagy nem lesz. Ha
lesz, megyek; ha nem lesz, maradok.</p>
<p>VIII. István urnak bele kellett nyugodni a kapituláczióba. Nagy
sor: angol telivérre vesztegetni a pénzt, mikor annak sincs több
négy lábánál; de csak ki kellett szorítani az erszényből: a «láda»
majd kifizeti.</p>
<p>Mikor Eleutherius mester szemrehányást tett e könnyelmű
költekezés miatt István urnak, holott ennek az árából tíz veres
oroszlánt lehetett volna beszerezni, azzal vigasztalta:</p>
<p>– Ne bántsd, komám. Ez a ló fogja nekünk az igazi arany csikókat
elleni.</p>
<p>E naptól fogva aztán egészen kerékvágásba zökkent a nagyreményű
házasság dolga: kicseréltettek a jegykendők, sorba jártak a
vőfélyek, négy vármegye lett összehiva a lakodalomra.</p>
<p>VIII. István az ünnepélyes szertartásra a nagybátyját, a jászói
prépostot, Kelement szólította fel, az meg is érkezett a czifra
nagy üveges hintójával, a mit hat kövér ló huzott. Ebbe pakolták
bele a két urat, a prépostot, meg a káplánját, egymással szemközt
ülve. VIII. István otthon maradt Szepesvárban, a hogy szokás az
örömapának, hogy a majdan meghozandó menyét a kapuban üdvözölhesse.
Maga helyett elküldé Eleutherius mestert, felültette a legjobbnak
csufolt lovára, a lelkére kötve, hogy aztán a fiút szem elől el ne
bocsássa.</p>
<p>A nászutazás reggelén még új díszruhát is kapott <span class=
"pagenum"><a name="Page_110" id="Page_110">-110-</a></span> György
úrfi (mind fizeti ezt a «láda»!) Igazi délczeg dalia lett
benne.</p>
<p>Szépen kezet csókolt az apjának, mikor elbucsúzott tőle,
fogadta, hogy engedelmes fia marad.</p>
<p>– Úgy is legyen!</p>
<p>Azután nagy muzsikaszóval megindult a nagyszámú násznép
Szepesvárról Dunajecz felé; a várból mozsarak durrogása kisérte
őket bucsúzásul.</p>
<p>Mikor Dunajeczen innen, ahhoz a nagy kaptatóhoz eljutottak, a
melyiknél meg szokták pihentetni a lovakat s a prépost lovainak
különös szükségük volt erre, akkor György úrfi oda fordult a
kiséretet képező levente társasághoz:</p>
<p>– No urak, urfiak, daliák, leventék! Lakodalmas menetnél
versenyt szokás futtatni a menyasszony tiszteletére. Ki ér fel
hamarább oda a tetőre?</p>
<p>Az sem mindennapi bolondság, versenyt futtatni hegynek fölfelé!
Megtették. Mire nem vállalkozik az ember, a míg fiatal?</p>
<p>Hanem a hatalmas telivér szégyenben hagyta valamennyit: úgy
elrúgtatott a többiek elől, hogy nyomába sem értek, a többi
lovasság még a kaptató közepén járt, mikor György úrfi már fenn
volt a hegyi út magasán. A lovasok aztán kiálltak a versenyből;
látták, hogy hiábavaló az erőlködés.</p>
<p>György úrfi pedig visszafordult egy perczre onnan a hegytetőről
s a megemelt kalpagjával intve a hátrahagyott násznépnek, azt
kiáltá nekik vissza:</p>
<p>– Köszöntetem az otthon valókat!</p>
<p>S azzal sarkantyuba kapta a paripáját s eltünt a szem elől.</p>
<p>Csak Eleutherius mester rugaszkodott az eltünt úrfi után teljes
egy lóerővel. Ütötte a sárkányt a kantárszárral mind a két oldalán.
Rosszat sejtett. Egyszer aztán a griffmadara elbotlott egy kőben s
végigvágta magát az útfélen, az aranycsináló keresztül repült a
fején, odanyulva, mint a béka; az orrát betörte. <span class=
"pagenum"><a name="Page_111" id="Page_111">-111-</a></span></p>
<p>De mégis hamarább csülökre kapott a mester, mint a paripája,
mert ez olyan kellemetesnek találta az árokban heverést, a négy
lábát felfelé fordítva, hogy semmiképen sem akart kijönni a
pozicziójából.</p>
<p>Eleutherius azonban nem adta fel azért a versenyt, hanem gyalog
folytatta a pályázatot. Majd a lelkét adta ki, mire a dombtetőre
feljutott. György úrfit természetesen ott nem találta; tehát még
egy jót futott utána a domb fensíkján s onnan megint lefelé a
lejtőn, a mi már sokkal könnyebben ment, míg egyszer aztán
kibukkant az erdőből a síkságra, a honnan a dunajeczi völgyre
lehetett nézni.</p>
<p>György úrfi ott vágtatott már a part mentében.</p>
<p>A zöld gyepen most is ki voltak terítve a vásznak. A
leánycselédek most is öntözték azokat nagy dalolással: egy leány,
fehér ruhában, fehér kendővel a fején, most is a libákat
őrizte.</p>
<p>Eleutherius mesternek minden csepp vére leo ruberré vált, mikor
azt látta, hogy az ő vőlegényül hozott György úrfia megáll a
libapásztor-leány előtt, alig szól hozzá valamit, s a leány ott
terem a háta mögött a lovon. A leányok vihánczoló dévaj rikoltozása
felhangzik a völgyből. György úrfi ellenben hátra sem néz, hanem
sarkantyuba kapja a paripáját s vágtatva tünik el a völgyi uton; a
messziről villogó torony irányában kanyarodott el az égerfák
között.</p>
<p>Most már minden késő! Ennyit tudott Eleutherius az
alchymiából.</p>
<p>Mit tehetett egyebet, mint hogy leült az útfélre s megvárta, míg
a többi lovagok lassanként felszállingóznak hozzá.</p>
<p>Miután azok egyesével jöttek, nem akarta mindegyiknek
külön-külön elmagyarázni, hogy mi történt? mért ül itt az útfélen,
a fejét a két térde közé sülyesztve? hanem a legelsőnek megmondta
érthető alchymiai stylusban, hogy adja tovább a többinek.
<span class="pagenum"><a name="Page_112" id=
"Page_112">-112-</a></span></p>
<p>– Ha a leo ruber az anser virgoval összetalálkozik, akkor a
magisterium magnum degeneral, mivel hogy a leo rubernek több
affinitása van az anser virgohoz, mint a mercurius vivushoz s ezért
a balneum Proteiből nem lesz aurum, hanem csak massa Adamitica.</p>
<p>– Megbolondult a mester! kiabálták a vőfények. Abból pedig nem
lehetett ennél a tudománynál egyebet kivenni.</p>
<p>Elvégre a prépostot is felvontatták a kövér paripák a tetőre, az
is megállította a hintaját Eleutherius előtt. De már az eléje
lovagolt vőfélyek elbeszélték neki, hogy a mester meggárgyult.</p>
<p>– No hát, mi történt, Eleutherius mester? kérdé, a hintajából
kihajolva.</p>
<p>– Hát a leo ruber, meg az anser virgo…</p>
<p>– De, ebanyád! ne beszélj nekem másvilági bolondságokat, hanem
süsd ki az anyanyelveden, hogy gye igyes mladipán?</p>
<p>– Do pekla! felelt neki a mester. Elrugaszkodott a jó anglus
paripán előre, felkapta az útfélen a libapásztor leányt a nyergébe
s elvágtatott. Üthetjük bottal a nyomát. Ezóta meg is esküdött
vele.</p>
<p>– Nye bojsza! biztatá a prépost. Ne félj semmit. Csak menjünk
utána. Tarsolyomban van a dispenzácziója: a nélkül pedig nincs az a
parochus, a ki kopulálja őket; ha csak azt nem akarja, hogy az
eperjesi püspök deficziencziába tegye. Csak ott szoríthassuk őket
Hanusfalván!</p>
<p>Az út Hanusfalváig folyvást hegynek alá visz, a Magurán
keresztül; a prépost lovai hegynek fel sem igen rugaszkodtak neki,
de lefelé meg éppen minden lépésnél tanácsot tartottak a négy
lábukkal, hogy melyik legyen az első?</p>
<p>Az a sok falu ott sorban egész Óvárig mind a Drugeth Katáé volt
s mindenütt üdvlövésekkel fogadták a szepesváraljai násznépet és a
prépostot.</p>
<p>– Lövöldözhettek, bolondok! dörmögé a prépost, mikor
elszalasztottuk a vőlegényt. <span class="pagenum"><a name=
"Page_113" id="Page_113">-113-</a></span></p>
<p>A hanusfalvai határban meg már éppen mozsárdurrogások próbálták
ki az érkező paripák szivét, s egész ünnepiesen érkezett népcsoport
kiabálta a vivátot a násznép elé.</p>
<p>– Mi van itt ma? kérdezé a prépost a legokosabbnak látszó
hanáktól.</p>
<p>– Elkéstek arról kegyelmetek! felelt a szólított. Most esküszik
Kata a templomban.</p>
<p>– Kivel?</p>
<p>– Hát a pan welkomozsnyéval.</p>
<p>A nevével nem szolgálhatott a pan welkomozsnyénak.</p>
<p>A prépost megörült. Ha Drugeth Kata esküvőt tart, akkor az nem
lehet mással, mint György úrfival. Azért sietett az bizonyosan
olyan lóhalálában előre, mert türelmetlenül várt a menyegzőjére.
Ilyen a világi fiatalság!</p>
<p>Hanem azt nagyon természetesnek találta. Meg is hagyta aztán a
kocsisnak, hogy ne zaklassa a lovakat, a czeremóniáról már
elkéstek; azt ő úgy sem kezdheti ujra, az áldással elég jókor fog
érkezni, a lakomával pedig úgy is megvárják. Igy aztán szép
ünnepélyes menetben vonulának fel a kastélyig, a hová éppen akkor
érkezének meg, a mikor a templomból jött kifelé a sokaság, azután a
czifra uri násznép, a násznagyok, vőfélyek, nyoszolóleányok, végre
a boldog pár.</p>
<p>Kelemen prépost eléjük járult, de egészen a szájába fagyott az
epithalamium, mikor meglátta a templom lépcsőin karöltve alájövő
párt. A menyasszony csakugyan Drugeth Katalin volt; hanem a
vőlegény korántsem volt IV. György úrfi; mert ez már olyan negyven
felé járó, fekete hajú és körszakállú uraság volt, a kiben a
prépost csakhamar megismerte Wesselényi Pált, Drugeth Kata hajdani
kedvesét. Most emlékezett már rá, hogy hallotta ám valahol
Wesselényi Pál özvegygyé lételét, ime tehát mégis csak összekerült
Drugeth Katával.</p>
<p>Drugeth Katalin mosolyogva mutatá be a prépostnak a vőlegényét,
ez órától fogva hites társát. <span class="pagenum"><a name=
"Page_114" id="Page_114">-114-</a></span></p>
<p>– De hát engem nem azért hittak ide, hogy Wesselényi Pál uram
nuptiáit czelebráljam; hanem hogy az öcsémet, a Csáky György grófot
kössem össze az ő mátkájával.</p>
<p>– Az is megtörtént már. Együtt tartottuk meg a kettős esküvőt.
Ők is mindjárt utánunk jönnek, csak a neveiket diktálják a
pontifikátornak a matrikulába.</p>
<p>– De már ezt megakadályozom, szétbontom, eltépem! Impedimentum
van közben! A papot elcsapatom, a ki az esketést végrehajtani
merészelte, tüzeskedék a prépost.</p>
<p>– Ne csapassa el kérem, kegyelmességed, azt a papot, csitítá őt
Katalin, mert az maga az eperjesi püspök.</p>
<p>Erre a szóra aztán hosszúra nyúlt a prépostnak az ábrázatja. Ez
ellen már nincsen segítség!</p>
<p>S nem sokára élő szemeivel kellett látnia, hogy jön elő a
templomból az új pár: György az uti köntösében, a menyasszony
szintén abban az egyszerű fehér ruhájában, a melyben őt a vőlegénye
elragadta; csakhogy éppen egy fehér koszorú volt a fején,
természetes virágokból. Tisztelettudók lévén, maguk előtt
eresztették a püspököt.</p>
<p>Kelemen prépost savanyú képpel üdvözlé az egyházi főnököt, hanem
aztán csak még sem tudta magában a nemesi vér felgerjedését
elfojtani s szemrehányást tett neki.</p>
<p>– Azt már mégsem tettem volna fel főtisztelendő méltóságodról,
hogy egy gróf Csáky ivadékot összeadjon egy
libapásztor-leánynyal?</p>
<p>– Hisz a menyasszony egy Oroszlánkői Jakzsich grófkisasszony,
Oroszlánkő és Pruszka örököse.</p>
<p>Ekkor aztán örvendetes bámulás fogta el az egész szepesváraljai
násznép szivét.</p>
<p>Drugeth Katalin pedig elnevette magát.</p>
<p>– Igy szoktam ám én nevelni a rám bizott leányokat, hogy a míg
hajadonok, senki se nézze ki belőlük a grófkisasszonyt, akkor
lesznek jó háziasszonyok. Miután kiállották a próbát, György öcsém
is hű maradt a kedveséhez, <span class="pagenum"><a name="Page_115"
id="Page_115">-115-</a></span> holott csak szegény árva nevelt
leánynak képzelte; Katicza is ragaszkodott hozzá, pedig azt hitte,
hogy szegény félportás ármális nemes az öcsém, annálfogva
megérdemlették egymást. Én tartom ki a lakadalmukat; a kelengyéről
is gondoskodom. Csáky István uramnak egy fillérje sem bánja. A
lakodalom után mennek násznépestül haza Oroszlánkő várába.</p>
<p>De bizony vivátot kiáltott erre az uri és paraszt sokaság egy
szívvel-lélekkel s aztán megszólaltak a török sípok: a násznép
sietett a lakomához s az, ha nem csalódunk, eltartott egy hétig, a
mikor aztán minden ember meg volt elégedve.</p>
<p>Csak Eleutherius mester nem.</p>
<p>Ez az aranycsinálási methodus a leggonoszabbul megy. A kért láda
nem jött el.</p>
<p>Eleutherius mester vissza sem mert többet menni VIII. István
urhoz.</p>
<p>A szepesi XIII város is kiváltatlan maradt egész Mária Terézia
idejéig. Biz azokat Lengyelország feloszlatása alkalmával szereztük
vissza.</p>
<p>Mikor VIII. Csáky István meghalálozott, a fiai kénytelenek
voltak a falakat szétbontatni, hogy az apjuk által leeregetett
kincseket megkaphassák. Mindegyiknek jutott három szekér ezüst, meg
egy véka arany.</p>
<hr class="chap" />
<p><span class="pagenum"><a name="Page_116" id=
"Page_116">-116-</a></span></p>
<h2>FEJEDELEM ÉS FRA DIAVOLO.</h2>
<p class="center">Elbeszélés.</p>
<p>Abban az évtizedében a jelen századnak, a melyben a letaposott
fű kezdett újra kinőni, történt ez a furcsa história.</p>
<p>(Mert a fűnek az a szokása, hogy akárhogyan tapossák, megint
újra kihajt.)</p>
<p>Egy helyen egy főúr tette azt, hogy a magyar tudományos akadémia
felállítása végett, egy évi jövedelméről lemondott, s mikor azt
kérdezték tőle, hogy hát maga hová lesz azalatt? azt felelte: «majd
csak eltartanak itt-amott a barátaim». Másutt meg egy magyar
operatársaság alakult, jó családokból való ifjakból és
leány-asszonyokból: azok is lemondtak a jövedelmeikről, csakhogy
egész életük hosszára; hanem aztán azokat is eltartották a barátaik
imitt-amott.</p>
<p>Páli volt ennek az utóbbi vállalatnak a nagymestere. Nagy
muzikális ember, a ki a hires operákat ott Bécsben előadás közben a
térdére tett papiron lekottázta (különben nem kapta volna meg) s
abból a partiturából tanította be a társasága tagjainak, meg a
vidéki muzsikusoknak. Azért pompásan mentek azok az előadások! A
«Havasi juhászleány», az «Új vasárnapi gyermek», a «Schweizer
familia», az «Arany idő», a «Csörgő sapka», «Pikó herczeg»,
«Lantosok», a «Golkondai herczegnő», «Tancred», a «Hamis Catalani».
Mind hires operák voltak, a miknek a dallamait apáink utána
énekelték. Némelyikünk még mint bölcsődalra <span class=
"pagenum"><a name="Page_117" id="Page_117">-117-</a></span>
emlékezhetik vissza arra a coupletre, hogy «Vad uraim hallják
kentek! Engem meg ne egyenek: Mert ha megtudja London, Akkor lesz
ám jaj kenteknek, A fekete bőrötöknek!» A legkedveltebb opera volt
azonban «Fra Diavolo». Mindezekben maga a direktor adta az első
partiekat: ő volt a tenor; gyönyörű hangja volt; még én hallottam
énekelni, pedig már akkor öreg legény lehetett; azt a magas «F»-et
olyan tisztán, mint ő, ki nem vágta senki. A felesége pedig volt a
primadonna, és a sopránistáné.</p>
<p>A director jól megtermett férfi volt: ha haragba jött volna,
veszedelem lett volna vele szembeszállni; hanem hát soha sem
szokott semmiféle indulatba jönni, még a szinpadon sem. A mit oda
lehetett festékkel festeni az arczára, az ott volt; ha szerelmes
volt: gömbölyű szemöldök, felfelé meredő bajusz; de az meg nem
mozdult soha. Ha az volt az instructióban, hogy «kihúzza a kardját
és vív», kihúzta és vívott; az ellenfelének a kötelessége volt
odaállni, a hova ő szúr, nem az övé, odaszurkálni, a hol az áll. Ha
az énekesnő nem volt elég magas termetű, mikor arra került a sor,
hogy megölelje, ő bizony nem igen keresgélte, hogy hol van? hanem
elölelt a feje fölött; hanem ezt mind elnézte neki a közönség azért
a gyönyörű énekéért.</p>
<p>Aztán az életben is épen ilyen flegmatikus volt. A felesége s
egyuttal primadonnája pedig egészen hozzáillett, ha nem is a
szinpadon, de azon kívül.</p>
<p>Az emlékezetes pozsonyi országgyülésnek vége volt és azzal
együtt a színi évadnak is: közelgett a nyár. Aratás az egész
világnak; csak a szinigazgatónak nem az. A milyen nehéz feladat
másnak kitelelni, olyan nehéz neki kinyaralni. Kulisszák, gárderób,
rekvizitumok, partiturák, mind be voltak már pakolva rendben a nagy
nehéz vasasládákba; a direktornak csak abban kellett még határozni,
hogy mely világsark felé fordítsa Thespis szekerének a rudját?
Válogatása volt Kassa, Szeged, Komárom és Kolozsvár <span class=
"pagenum"><a name="Page_118" id="Page_118">-118-</a></span> között.
Pestre nem volt szabad menni. Mindegyik városnak volt jó és rossz
oldala. Számtalan apró körülmények, a miket egy bölcs vezérnek
eleve meg kell fontolni. Egyik helyen a fő-fő szinházi mæcenásnak
van családi gyásza, másik helyen az orchestrum (értsd czigánybanda)
költözött el; a harmadikon kellemetlen konkurrenczia van: ezt mind
latba kell vetni. Az igazgató ágensei bejárják az egész országot s
neki minden körülményről híven referálnak.</p>
<p>Egyszer ebéd után így szól a direktor a feleségéhez:</p>
<p>– Paktáltam már.</p>
<p>– Kivel? kérdi a primadonna, szokás szerint összehajtogatva az
asztalkendőket.</p>
<p>– Az Avakummal.</p>
<p>– Hová?</p>
<p>– Bukarestbe.</p>
<p>De már erre a szóra mégis csak letette az ifjasszony a
szalvétát.</p>
<p>– Hová tetszett csak mondani?</p>
<p>– Bukarestbe.</p>
<p>– Hol van az? Kérem!</p>
<p>– «Itt» van mindjárt, Brassóhoz egy ugrás.</p>
<p>Az ifjasszony rákönyökölt az asztalra s így bámult a
direktorra.</p>
<p>– Messze van az, kérem?</p>
<p>– Ne féljen az ifjasszony. (Soha sem tegezték egymást.) Csinált
út van egész odáig és jó alkalmatosság. Brassói oláhszekerekkel
hamarább odajutunk, mint a Hortobágyon keresztül Debreczenbe.
Avakum barátunk egyenesen onnan jött; maga az új hospodár
plenipotencziázta meg, hogy angazsirozza a társaságunkat két
hónapra. Fixum fizetés ezer darab arany; azonkívül a napi «ájnam».
A szála ingyen. Belefér hétköznap hatszáz piaszter, abonamán
szüszpandüvel kilenczszáz.</p>
<p>– De olyan messze! Hisz az már az ország határán is túl van.
<span class="pagenum"><a name="Page_119" id=
"Page_119">-119-</a></span></p>
<p>– Voltunk mink már Zágrábban is: az is kívül van a
grániczon.</p>
<p>– Nem is mennék én többet oda vissza. Most is a hátamban van még
a horvát textus. Aztán, apropos, micsoda nyelven fognánk ott
játszani?</p>
<p>– Hát természetesen oláhul. Ott nem értenek mást.</p>
<p>De már erre fölpattant az ifjasszony s lecsapta a szalvétát a
kezéből.</p>
<p>– De már abból nem lesz semmi!</p>
<p>– Hát volt az a maga instrukcziójában, hogy azt a szalvétát a
földhöz vágja? Nem lehet konverzálni gesztikuláczió nélkül? Nincs
itt galleria, minek az embernek a hangját erőltetni? Elég a próbán,
ha csak markirozunk. Hát miért ne lenne ebből semmi?</p>
<p>– Azért, mert az oláh textust nem tanulják meg a
theátristák.</p>
<p>– Hát a sugó mire való? Hát szokta Ártányi úr valaha tudni,
mikor a sugólyuk elé járul, hogy mi lesz az, a mit ő most el fog
mondani? Hát Lengőné asszony a minap a helyett, a mit a sugó
mondott neki, hogy «chaoszból lett a világ», nem deklamálta, hogy
«hauszknechtből lett a világ»? s milyen applauzust kapott érte! Hát
nem tökéletesen mindegy-e, hogy valaki oláhul nem tudja a rolléját,
vagy magyarul? Csak a sugó tudjon oláhul. Azt pedig én
garantirozom.</p>
<p>– Az úr könnyen beszél. Az úrnak az egész akcziója abból áll,
hogy megáll a proscenium lámpás előtt, összeteszi a mellén a két
kezét s aztán a két hűvelykujját jobbról balra forgatja egymás
körül.</p>
<p>– De bizony forgatom néha balról jobbra is.</p>
<p>– De mink többiek hogy csináljunk akcziót olyan textushoz, a mit
nem értünk?</p>
<p>– Hát mondok magának valamit, a mit megért. Az ifjasszony kap
havonkint két fél jutalomjátékot, a többi szolisták egyet-egyet.
Értette ezt?</p>
<p>Ezt már megértette. És valahány aktorral és aktrikszszal
<span class="pagenum"><a name="Page_120" id=
"Page_120">-120-</a></span> alkuba állt a direktor, a mint azt
mondá neki, hogy havonkint fél jutalomjáték, négyszáz piaszter
minimum garantirozva, hát az egyszerre mind tudott oláhul.</p>
<p>– Most még mondok valamit magának, ifjasszony, mondá a direktor
a feleségének, mikor a társaság meg volt nyerve az argonauta
expeditiónak. Az új oláh fejedelem fiatal férfiú, a felesége meg
ifju asszonyság. Bizonyos, hogy az egyik én belém, a másik meg
magába fog beleszeretni. Nagyszerű ajándékok lesznek.</p>
<p>Senki se keressen ebben a szóban immoralitást. Egy cseppet sem
ártott az se Páli úrnak, se az ifjasszonynak, ha valaki beléjük
szeretett. Schmukkot, aranyórát, igazgyöngyöt szabad volt teremni e
világfentartó szenvedélynek, de egyéb következést az nem vont maga
után.</p>
<p>A direktor úr és a direktorné ifjasszony az élet szinpadán épen
olyan hidegvérrel hagyták minden embernek a maga szólóját
leénekelni, mint mikor a lámpások előtt álltak. Mintha csak két
márványszoborra pazarolta volna valaki a szerelmét. Hanem azért az,
hogy a közönségből mind a páholybeli czelebritások, mind a kakasülő
tekintélyei a szinjátszók sommitásaiba szerelmesek legyenek, ez a
művészet ügyének előmozdítására fölöttébb kivánatos.</p>
<p>Egyébiránt az Avakum szavára mindig el lehetett indulni. Görög
ember volt, Brassóban lakott; mindig utazott, eleven hirlapja és
börzéje volt a két országnak, tudott a maga nyelvén kívül még
magyarul, szászúl, németül, oláhul, ráczul és törökül; ha
rászorultak, tolmács volt; különös előszeretettel viseltetett a
csempészett áruczikkek közvetitése iránt; bejáratos volt igen magas
uraságokhoz; értett az ékszerek megbecsüléséhez és eladásához, s
még azonkívül a magas politikához; tagja volt a hetairiának.</p>
<p>Páli ellenben nem értett semmihez, csak a muzsikához; a
politikához pedig még a semminél is kevesebbet értett. Politikus
muzsikust még nem látott a világ. Annálfogva Avakum bácsinak nagyon
könnyű dolga volt <span class="pagenum"><a name="Page_121" id=
"Page_121">-121-</a></span> vele szemben, mikor a szerződés
megkötése után a «Zöldfánál» a társasággal együtt a bucsulakomán
poharazott.</p>
<p>– Láttátok már azt a Bukarestet? Nem láttatok semmit! Olyan nagy
város, mint Bécs; csakhogy szebb. Van benne százharminczhárom
templom. Mikor egyszerre harangoznak valamennyiben, mozog alatta a
föld. Mind aranyos a tornya. A legnagyobb tornya a Kalca, nagyobb
volt, mint a szent István tornya. De ledőlt a nagy harangozástól.
Van ottan egy olyan nagy piacz, hogy beleférne egész Pozsony város.
Mikor vásár van, egész Európa, Ázsia, mind ott van. Huh! Micsoda
szörnyű pompa. Itt igazgyöngyöt árulnak kosárszámra, ott persa
shawlokat végszámra. Mikor kirakodnak a Szentgyörgy templom körül a
nagy «hán»-ban: egyik felül a marketéniákban, másik felül a
brassovániákban, középen a szaljánákban: nincs más pénz, csak arany
meg ezüst.</p>
<p>– Hát bor van-e? kérdezé Ártányi úr, a hős bariton.</p>
<p>– Az folyik, mint a Duna! Egy sustákért adnak egy vederrel. Az
olyan szép legénynek, mint maga, adnak ingyen.</p>
<p>– Hát a theátrum milyen? kérdezé a direktorné.</p>
<p>– Bizony nem is olyan rongyos, mint Bécsben a karinthi kapunál;
van egy hosszú promenade: egyik végin a fejedelem palotája, a másik
végin a theátrum; még a tavalyi hospodár építtette életében, a
Kallimaki herczeg, de ez nem theátrumnak építtette, hanem
bazárnak.</p>
<p>– Hát a fia csináltatta theátrummá? szólt bele Kovács úr, a
szólótánczos.</p>
<p>– A fia! förmedt rá Avakum. Micsoda fia? Maga ne szóljon, maga
csak tánczoljon. Magának nincs más a rolléjában, mint hogy a
bokáját összeverje. A Kallimaki fia! Kell is az oláhoknak a fia az
apja után! Örülnek, ha az öreg meghalt s változtathatnak. Most van
ott a Jankó. A János vajda. Derék fiatal hospodár. Ott volt
Párisban, tanult a Sorbonneban. Tudja maga, mi az a Sorbonne? No
hát ne is kivánja megtudni. Fain uraság. Tud francziáúl; nem iszik,
csak champagneit. <span class="pagenum"><a name="Page_122" id=
"Page_122">-122-</a></span></p>
<p>– Szép ember-e a fejedelem? kiváncsiaskodék Betti leányasszony,
a fiatal naivistáné.</p>
<p>– Jaj lelkem, azt ki sem lehet mondani, hogy milyen szép; nagy,
magas termetű, formás ábrázatú: épen olyan, mint a direktor úr; ha
bajuszt ragaszt magának, szakasztott olyan, mint a János vajda. No
majd meglátja!</p>
<p>– Hát a fejedelemasszony szép-e? Ezt már a direktor úr óhajtotta
megtudni.</p>
<p>– Hohó! Nagy uram. Olyan a két szeme, mint a tüzes kerék, mikor
fajerwerk van.</p>
<p>– Hát más egyebe?</p>
<p>– Azt nem látni.</p>
<p>– Tán csak nem jár fátyollal, mint a török asszonyok?</p>
<p>– De úgy jár. Nagyvezér Bajraktár leánya volt. Ott vette el
Jankó vajda Konstantinápolban. Az most is török szokással él.
Idegen férfival nem beszél! Sehova nem jár.</p>
<p>– Hát akkor a szinházba sem fog járni? Hát akkor én kinek
énekelek?</p>
<p>– Kinek énekel az úr? Hát van Bukarestben tizenkét ezer hintó, a
kin mind nagyságos és méltóságos bojár urak járnak, a kiknek egy
gombja a süvegén többet ér, mint egy magyar falu! A darabot egy
órával későbben kell kezdeni, a míg a sok uraságok kiszállnak a
hintókból.</p>
<p>Most azonban direktorné ifjasszony tett fel egy praktikus
kérdést.</p>
<p>– De mondja csak Avakum bácsi, hogy lesz az mégis ezekkel a
darabokkal; ha mi nekünk oláh nyelven kell mindent előadni, Ki
fordítja le a textust? Páli úr hét nyelven tud, de az oláh nincs
közte.</p>
<p>– Óh, az a legkevesebb. Ott van a híres poéta Tarakszaki. A ki
irta azokat a híres darabokat. Micsoda? Nem ismerik maguk a
Tarakszakit? A ki nagyobb a Schillernél. De mit mondok? Kocebúnál
is nagyobb! A ki irta a «Mihály vajdát» hat felvonásban. Majd azt
kell eljátszani! Mikor a Jankó vajda nevenapja lesz. Megcsinálja a
maguk <span class="pagenum"><a name="Page_123" id=
"Page_123">-123-</a></span> darabjait Tarakszaki úgy, hogy senki
sem ismer rá, hogy nem igazi oláh darabok. A Tarakszaki! Hah! Nem
ismerik a Tarakszakit!</p>
<p>Ezt annyira szivére, vette hogy nem is beszélt erről a tárgyról
többet, csak annyit mondott még, hogy: «aztán abban a Bukarestben
több magyar embert találtok, mint itt ebben a Pozsonyban.» Ezzel
történetesen igazat talált mondani. Meg is bánta Avakum bácsi és
elhallgatott.</p>
<p class="center">* * *</p>
<p>Másnap útra kell az egész társaság. Két zernyesti oláhszekér
befogadta valamennyit. Olyan szekerek is voltak azok. Tizenhárom ló
volt egyik-egyik elé fogva. Brassóból szállítottak Levante-árúkat
Bécsbe s most üresen tértek visszafelé; könnyű volt velük
megalkudni. Belül olyan volt az a vászonsátor, mint egy szoba. Az
urak filkózhattak is, ha akartak. Bizonyosan meg is tették.</p>
<p>A tapasztalatokkal teljes út, ha nem is mult el minden
viszontagság nélkül, de azért csak véget ért egyszer. A vándorok
megérkeztek a százharmincz templom városába. Ott igen jól lettek
fogadva; a vakaresti kolostorban (a hol az új hospodárt szokták
üdvözölni az országos rendek) megvendégelték őket s onnan aztán
lovas-bandérium kiséretében, pisztoly és puskadurrogás mellett
vonultak be a fővárosba.</p>
<p>De nem lódított semmit az Avakum. Bukarest csakugyan pompás egy
város. Egy kicsit ugyan sárosak az utczái, de hiszen nem lehet
minden város deszkával kipadlózva, mint Debreczen. Egyébiránt itt
minden tisztességes ember vagy lovon jár, vagy kocsin. A
theatristákat nagy hirtelen elkapkodták szállásra az odatelepűlt
magyar iparosok; a direktor főhadiszállása pedig magában a pompás
Brankován palotában volt. Tartattak üdvözlő szónoklatok is, és azok
viszonoztattak; mind a két fél «vivát»-ot kiálta a végén; az
magyarul is, oláhul is csak jót jelent. <span class=
"pagenum"><a name="Page_124" id="Page_124">-124-</a></span></p>
<p>A szives fogadás viszonzásaul a theátristák este a fejedelem
konakja előtt serenadeot adtak, elénekelve a legkedveltebb
operarészeket s ezzel is hosszú fogakat csináltak a közönségnek
(németül legyen mondva).</p>
<p>Másnap csak potpurrit lehetett adni, nem levén még lefordítva
semmi darab; énekdarabok és nemzeti tánczok voltak; a szinház tele
volt; a közönség lelkesedett; mindent fóráztattak, a battutát
háromszor is, a mihez egy műkedvelő csimpolyás szolgáltatta az
obligát tánczzenét: a bevétel meghaladta a legvérmesebb reménységet
is.</p>
<p>A nagy költő, Tarakszaki, még az előadás folyama alatt bemutatta
magát a társaságnak. Az alakja nem felelt meg ugyan a róla formált
képzeletnek, mert sánta volt és pupos hátú; de hiszen egy vitéz
harczias nemzetnél nem is illik, hogy olyan ember töltse az időt a
tollforgatással, a ki délczeg és lóratermett; a poétázás csak a
görbéknek való. Ő különben nemcsak annak a tudatával volt tele,
hogy ő a világnak a legnagyobb költője, hanem arról is teljes
önérzettel birt, hogy nálánál szebb és szeretetreméltóbb férfi
nincs a világon. A szinésztársaság minden női tagjának sorba
udvarolt. Tudott magyarul és németül. A direktornál ott maradt
ebéden és vacsorán s adott neki jó tanácsokat. Legelső volt a nagy
hat felvonásos drámáját ajánlani neki előadásra. A direktor birt
annyi tapasztalattal, hogy nem utasította vissza, hanem azt mondta,
hogy «hagyjuk azt legutoljára». Majd mikor a hospodár nevenapja
lesz. Előbb fordítsuk le azt a Fra Diavolot. Hiszen a szöveg
betanulásához is kell egy kis idő oláhul. Tarakszaki megigérte,
hogy egy éjszaka lefordítja az egész librettot, ha az igazgató
viszont megigéri, hogy az ő «Mihály vajdáját» azonnal kiosztja a
theátristák között; már ki is vannak irva a szerepek. Ez a
kölcsönös fogadás mindkét részről be is lett váltva. A költő
elhozta az oláh Fra Diavolót, a direktor pedig kiosztotta a «Mihály
vajdát» szerepszámra.</p>
<p>A Mihály vajda rendkívül szép dráma volt, a milyen se a
francziáknak, se az angoloknak nincs, a németeknek <span class=
"pagenum"><a name="Page_125" id="Page_125">-125-</a></span> meg nem
is lehet. Abban minden férfi kiváló nagy hős, még a törökök is;
mert, ahogy a költő mondá: «gyávákat legyőzni nem dicsőség.» (Mint
a világtörténetből tudjuk: Mihály vajda volt az, a ki Szinán pasát
seregestől tönkreverte és Bukarestet a törököktől visszafoglalta.)
Ellenben a ki asszonyszemély volt a darabban, az meg mind
magaslelkü és szentimentális volt. Ennélfogva Tarakszaki, a mint
egy szinészt elfoghatott, azt el nem eresztette addig, míg a
szerepe sajátságairól fel nem világositotta. Néha felment a
szinpadra s megállította a próbát, hogy az összes társaságot
betanítsa, hogyan kell az ő darabját deklamálni. Különösen sok
fáradságot fordított Páli úrra, a czímszerep osztályosára. Ennél a
mondatnál így a jobb kezével fel az ég felé, a bal lábával
dobbantani, a fejét hátravetni; a másiknál így gyorsan
hátrafordulni, a két kezével a hajába markolni, azután az ökleivel
az eget fenyegetni; végre a feltalált ellenséget személyes tusában
(egy hosszú monolog alatt) a földre legázolni. A társaság majd a
levegőbe repült nevettében, a ki ismerte már Páli úrnak azokat a
«hires akczióit», a mikre őtet a művészet szent dühe el szokta
ragadni.</p>
<p>De még hatásosabb leczkék voltak azok, a miket Tarakszaki a
direktorné asszonynak tartott, felolvasta előtte a szerepét, mind
azokkal az édelgő szemforgatásokkal és szemérmetes hunyorításokkal,
a mik azt művészi zománczczal ékesítik. Valódi szerelmi
vallomásoknak vehette a szakértő. Azok is voltak. A költő nem
titkolta, hogy a bájos primadonna kecseinek áldozik szíve
oltárán.</p>
<p>Csakhogy ezen a téren veszedelmes vetélytársat adott neki a
fátum. Magát a fejedelmet.</p>
<p>János vajda (hogy ő is róla megemlékezzünk) franczia műveltségű
férfiu volt: a restauratió korában küldetett szülői által Párisba,
s az akkori korszellem eszméitől felvilágosítva tért haza, a midőn
a magas Porta őt jelölte ki az oláhországi fejedelmi szék
betöltésére. Idehaza rögtön a korszerű reformok meghonosításán
kezdé uralkodói működését. <span class="pagenum"><a name="Page_126"
id="Page_126">-126-</a></span> Ő ismertette meg a bojárokkal a
legelső biliárdot, s a nagy hán épületét átalakíttatá theátrummá s
mindjárt uralkodása első esztendejében nyomtatott egy kalendáriumot
helybeli typográfussal, ugyanott a szinczédulákat is ki lehetett
nyomatni.</p>
<p>Hogy a hospodár mennyire udvarol a szép primadonnának, azt tudta
az egész város. Hisz az ő hintaja hordta Páliné asszonyt a
palotájától a szinházig, próbákra úgy, mint előadásokra; az ő
dorobánczai czepelték kosárszámra a direktornéhoz a legfölségesebb
kantalup és ispaháni dinnyéket, a dulcsászás döbözöket és a
fakéregbe burkolt kászu-turót s más efféle ritka csemegéket.
Előadás alatt mindig ott ült a páholyában és ő kezdte a tapsot, ha
Zerlina kilépett. A függöny legördültével pedig azonnal sietett a
páholyából egyenesen a szinpadra, sőt az öltözőszobába is, gyakran
a tyukszemére taposva Tarakszaki uramnak, ki szintén ott leskődött
a szentély ajtajában, a miért eleget csufondároskodott vele a
szinészhad: «a mi szabad a hospodárnak, az nem szabad a poétának».
Ilyenkor Tarakszaki III. Richardi positurákba vágta magát.</p>
<p>– Mit nekem Jankó vajda? A két ujjamat a számba teszem, egyet
füttyentek s ő bukfenczet vet a trónról.</p>
<p>Hej, milyen nagyokat nevettek ezen a mondáson.</p>
<p>Pedig kár volt nevetni! Mert az az egy mondása a poétának komoly
alappal birt.</p>
<p>Oláhországban mindig olyan politika volt, hogy az ország maga
magától akart elszaladni. Az egyik rész a törökökkel tartott, a
másik az oroszokkal. Aztán akármelyik került felül, az mind azt
tartotta, hogy az ország pénztára arra való, hogy a paraszt hordja
bele a pénzt, az úr meg szedje ki belőle. Egyszer aztán támadt egy
harmadik párt, a melyiknek se a török, se a muszka nem kellett, se
a bojárok nem kellettek, hanem kellett nekik a «szabadság». Ezt úgy
hívták, hogy a «hetairia».</p>
<p>Ennek a titkos társulatnak a tagja volt Tarakszaki, még pedig
kiváló vezéralak benne. <span class="pagenum"><a name="Page_127"
id="Page_127">-127-</a></span></p>
<p>A hetairia főszékhelye azonban nem Bukarest volt, hanem Galacz;
ott lakott a legtöbb bevándorlott görög. A költő is görög indigena
volt.</p>
<p>De hát Páli uram társaságának mind ezekhez nem volt semmi köze;
nekik egyéb feladatuk nem volt, mint hogy egyik nap potpurrit
játszanak, másik nap Fra Diavolot, és ismét legmagasabb fejedelmi
kivánatra Fra Diavolot. (Több darab nem volt náluk oláhul
betanulva.) Igaz, hogy a hospodár nagyon szivesen is nézte ezt a
darabot, különösen azért a hálókamrai jelenetért, a hol Zerlina azt
énekli a tükör előtt: «igazán nem rút a növésem!» Ez a dal annyira
tetszett a fejedelemnek, hogy valahányszor benyitott az öltözőbe,
mindig azt énekelte: «igazán nem rút a növésem.» (Pedig
egyáltalában hamis volt minden hangja.)</p>
<p>Tarakszaki eleget mondta a direktornak: «adjatok már valami más
darabot; meglátjátok, hogy megharagszik a közönség s valami
katasztrófa lesz belőle». De a direktor mindig azzal vágta ki
magát, hogy nagyon el vannak foglalva az ő darabja
betanulásával.</p>
<p>Egy este aztán az történt, hogy a mint Zerlina kilép a
szinpadra, a parterreről egy óriási hagymakoszorú repül a lábai
elé.</p>
<p>Ez pedig bizony nem volt a hetairia műve, mert ennek az eredete
sokkal magasabb helyen volt keresendő.</p>
<p>A fejedelemasszony dobatta ezt a koszorut.</p>
<p>Mert «Unnahár» herczegasszony (mint török nő) maga soha sem járt
ugyan a szinházba, de azért voltak, a kik besugták neki, hogy a
hospodár mily hévvel udvarol a szép primadonnának, s ennél a
kérdésnél még a keresztyénasszonyok is pogányokká lesznek.</p>
<p>A szegény primadonna majd elájult erre a megtiszteltetésre,
hanem a szinpadon levő direktor, ki épen a hős rablót adta, egész
phlegmával hajolt le a hagymakoszorúért s azt a karjára öltve,
szokott hidegvérrel így szólt: «jó lesz ez nekünk lencsére!» S
azzal énekelt tovább. <span class="pagenum"><a name="Page_128" id=
"Page_128">-128-</a></span></p>
<p>Ez az improvizáczió az egész közönség tetszését megnyerte, s a
sokszor látott Fra Diavolo ez este még több taps mellett játszatott
végig, mint egyébkor.</p>
<p>– De bizony jó lesz már valami másról gosdoskodnunk, mondá a
direktor az előadás befejeztével, mert valóban már a verebek is
könyv nélkül éneklik a fákon «Diavolo, Diavolo, Diavolo!» A
publikum grácziáját vissza kell szerezni. Erre pedig csak az az egy
mód van, hogy vegyük elő a Tarakszaki drámáját; vesse palástul a
gyomrát kiki a maga szerepének, s tanuljuk be: együk meg. Ettünk mi
már ennél keményebb falatot is, mikor Zágrábban horvátul
játszottunk el egy darabot. Mutassuk meg, hogy mit tud egy magyar,
ha összeszedi magát!</p>
<p>A nemzeti büszkeségre való hivatkozás használt. A
szinészprivilegium alkalmazása után minden ember nekifeküdt az oláh
szerepnek, a minek a tartalmát még nem is sejtette.</p>
<p>(Hogy mi az a szinészprivilegium? azt mindjárt elmondjuk. Mikor
valaki a szerepét a kezébe kapja, megemeli, érzi, hogy «nehéz».
Akkor fog egy plajbászt. A hol hosszú mondásokat talál, neki
akasztja a plajbász végét s aztán diagonalisban nagyot húz vele a
sorokon keresztül odáig, a hol punctumot talál. A mi keresztül van
húzva, azt a drámaíró hiába gondolta ki. Így aztán a darab rövidebb
is lesz, meg jobb is.)</p>
<p>Csak Páli maga tanulta be lelkiismeretesen a maga hosszu
monologjait, az első szótól az utolsóig, a mikből egy jótát sem
értett. De tudta, mint a karikacsapás.</p>
<p>A próbák fölségesen mentek, a szerző jelenlétében. Az
instrukcziókat ugyan nem csinálta meg a direktor, csak a szöveget
fujta el, ellenben a többi szinészek inkább csak az instrukcziókat
csinálták meg, mint hogy a szöveget mondták volna; de mind másképen
lesz ez az előadás napján.</p>
<p>Nagy izgalmat támasztott a városban már az előkészület is a
Tarakszaki darabjához. A díszletekhez való butorzatot <span class=
"pagenum"><a name="Page_129" id="Page_129">-129-</a></span> a
bojári palotákból kölcsönözték oda, sőt a czímszerepet játszó
direktornak az udvarmester odaadta erre az estére magának a
hospodárnak a valóságos fejedelmi köntösét, a miben a «vekie»
templomban felvonulását tartotta; a magas, kócsagtollas süveget, a
sárga selyem alsódolmányt, aranyos paszománttal s a félujju zöld
kaftánt, a mi sarkig ér, s körül van prémezve drága fekete
rókamállal, meg a görbe kardot hozzá. Ha mindezeket felveszi s
hozzá lefelé görbülő keskeny bajuszt, s a bajusznál kétszerte
vastagabb szemöldököt ragaszt magának, szakasztott olyan lesz, mint
maga a Jankó vajda.</p>
<p>Az iránt, hogy mi van a darabban? senki sem kérdezősködött: nem
volt itt czenzura.</p>
<p>A fejedelem nevenapjára volt kitűzve a darab. Abbonnement
suspendüvel. Minden szabadjegy érvénytelen az előadásra. Még is
fulladásig tele a szinház. Alig várhatja a közönség a függöny
fellebbentét. Végre a fejedelem megérkezik a páholyába, szokás
szerint a fejedelemnő nélkül; a közönség feláll a helyéről s a
zenekar hármas tust húz az üdvözlésére. Azután jön az overtura,
összeállítva mindenféle operákból és népdalokból. Ennek is vége
van. A függöny felgördül. Az első felvonás kezdődik a török
táborral. Szinán pasa grasszál. A szinészek rettenetes dolgokat
mondanak a sugó után oláhul. A publikum azt hiszi, ugy kell annak
lenni. Így beszélnek a törökök. A legszebb frázisokat általános
hahota kiséri. Olyan siker, hogy egy szerzőnek a haját kell kitépni
kétségbeesése dühében. De hát hol van «ő», hogy ezt nem teszi?</p>
<p>Tarakszaki nincsen jelen. Másban töri ő most a fejét. Csak
komédia volt ő tőle ez a tragédia. Arra való, hogy jelt adjon vele
az összeesküvőknek a kitörésre.</p>
<p>Ő maga a hetairia szövetségében a blamides rangfokozatában állt,
míg Avakum csak a sistemini közé tartozott.</p>
<p>Erre a napra volt tervezve, hogy mikor a hospodár a szinházban
fog lenni, a fővárosban levő hetairisták egyszerre <span class=
"pagenum"><a name="Page_130" id="Page_130">-130-</a></span>
fegyvert ragadnak, a szinházat körülfogják, egyidejüleg Galacz
felől az ottani hetairia, a kleftekkel és armatolokkal egyesülten
berohan a városba az eforok vezetése alatt, kiknek fővezére
Wladimiresko Tivadar, a fejedelmet elfogják, a portától való
függetlenséget kikiáltják s akkor aztán kényszerítik a fejedelmet,
hogy a népmozgalom élére álljon, az oláh sereget a török zsarnokok
ellen vezesse s ha ettől vonakodnék, akkor leütik a fejét s
kikiáltják a respublikát.</p>
<p>S ez a darab jobban volt betanulva, mint az a másik ott a
szinpadon. Tarakszaki, mint auktor is nagy volt, de mint rendező
még nagyobb. Mind a három «bahtmi» tudta a szerepét, schlagwortra
megjelent, s egy óranegyed alatt elfoglalta a hetairia Bukarestet
egy puskalövés nélkül.</p>
<p>A hospodárnak a páholyba hozták a rémhirt.</p>
<p>Annak sem kellett több.</p>
<p>Rohant a páholyából a rejtekajtón le a szinpadra s onnan
ajtóstól együtt be az öltözőbe.</p>
<p>– Nem szabad! sikoltozott a félig kosztümözött primadonna, a
betörő elől a spanyolfal mellé menekülve.</p>
<p>– Jaj, ifjasszony! lihegé a halálra sápadt fejedelem. Végünk
van! Kiütött a ribillió! Le akarják vágni a fejemet.</p>
<p>Erre a szóra Páliné ifjasszony is elfelejté, hogy csak az egyik
képe van kifestve s kiejté kezéből a puderes skatulyát, meg a
kendőző-tégelyt.</p>
<p>Az utczáról felriadó lármát itt is lehetett már hallani.</p>
<p>A direktorné azonban eszes asszonyság volt, a ki nem egyhamar
veszté el a lélekjelenlétét. Hirtelen segítséget talált.</p>
<p>– Gyorsan! Gyorsan! Fusson herczegséged ide a mellékszobába. Ott
találja Páli úrnak az öltözetét, öltse fel magára frissen. Borotva
is van ott, lenyesheti vele a bajuszát, szakállát, meg a
szemöldökét. Aztán velünk menekülhet, minket nem bántanak.</p>
<p>Ennél okosabbat csakugyan nem lehetett kigondolni! <span class=
"pagenum"><a name="Page_131" id="Page_131">-131-</a></span>
Elfoglalni a primadonna férjének a helyét. Hisz ez volt a vágya a
hospodárnak is, csakhogy nem ilyen körülmények között. Ki
gondolhatna most a pásztorórára?</p>
<p>Ez hát jó lesz a fejedelemnek. De mi történik a direktorral?</p>
<p>Páli úrnak csak a második felvonásban levén dolga, ő bizony a
szépet a hasznossal akként egyezteté össze, hogy a míg rákerül a
sor, teljes fejedelmi ornátusban ott őrizze a pénztárt, gondosan
felügyelvén, hogy ingyen senki be ne lopakodjék. Hát egyszer csak
elkezd egy egész csapat marczona képű ficzkó benyomulni az ajtón, a
kik semmi szándékot sem mutatnak a fizetésre.</p>
<p>A direktor útjokat állja e kiáltással: «ungye bilét?»</p>
<p>De azok, a helyett hogy bilétet váltanának, egyszerre csak
nyakon ragadják, felkapják a vállaikra s viszik ki az utczára nagy
riadallal.</p>
<p>Hasztalan rugkapál kézzel, lábbal; hasztalan protestál, azok nem
hajtanak se szóra, se pofozásra, viszik ki a tért ellepő néptömeg
közé. Akkor látja aztán a fáklya világánál, hogy mindenünnen
fegyveres csoportok tódulnak elő, a kik egetverő lármával
mutogatnak feléje ököllel és szuronyhegygyel.</p>
<p>Egy szót sem értett az egész dologból.</p>
<p>De csak hagyta magát vitetni, nem bántották, sőt még a
dulakodásban elvesztett kardját is átadták neki.</p>
<p>Azt kezdte hinni, hogy ez ováczió. Talán Bukarestben így szokták
körülhordani a theátrumdirektorokat, mikor jutalomjátékuk van?
Hagyhatták volna az előadás végére.</p>
<p>Végtére a fejedelmi palota elé érve, felállítják a
ballustradera, a hol két oszlop között épen egy embernek való hely
maradt.</p>
<p>S akkor aztán elkezdenek irgalmatlanul kiabálni felé.</p>
<p>Csak legalább tudná, hogy mit kívánnak tőle?</p>
<p>A mint széttekintget maga körül, meglátja a tulsó oszlop mellett
Avakum bácsit.</p>
<p>– Mit akarnak ezek? szól hozzá magyarul. <span class=
"pagenum"><a name="Page_132" id="Page_132">-132-</a></span></p>
<p>– Tartson valami beszédet a népnek!</p>
<p>– Beszédet? Hogyan?</p>
<p>– Oláhul.</p>
<p>– Hát tudok én?</p>
<p>– Hogyne tudna? A Mihály vajdából.</p>
<p>– Igaz a.</p>
<p>Most jutott eszébe, hogy hiszen egy egész szerepet hord az
emlékezetében, a minek a végén van egy hosszú monolog, annak valami
fejedelemhez méltó dikcziónak kell lenni.</p>
<p>Positurába vágta magát, a két kezét a mellén összetéve s aztán
az egyik hüvelykujját a másik körül szélmalmoztatva.</p>
<p>A mire óriási üdvriadal zendült fel a fegyveres sokaság
közt.</p>
<p>Ez a kézmozdulat a hetairisták titkos jele, a miről egymásra
ismernek.</p>
<p>Azután rákezdte a monologot. Elmondta csengő szóval, szépen. Nem
tudta, hogy mi van benne, de csak mondta.</p>
<p>Őrjöngő riadalt idézett elő minden mondásával.</p>
<p>Hiszen a népet hivta fel abban, hogy törje össze a jármát.
Magasztalta az oláh nemzetet, mint a rómaiak egyetlen méltó utódát.
Fegyverre hivott minden férfit és asszonyt. Halál a fejére minden
idegennek. Végre irtó háborut üzent a pogány töröknek.</p>
<p>Háládatosabb auditorium előtt soha sem beszélhetett volna.</p>
<p>A felhevült nép nem követelt tőle kevesebbet, mint hogy rögtön
üljön lóra és vezesse a fegyveres hadat az ellenségre.</p>
<p>– Hát most megint mi a kivánság? kérdi Páli Avakumtól.</p>
<p>– Masirozni az ellenség ellen.</p>
<p>– De már az nem az én mesterségem.</p>
<p>– Szóljon hát, nagy jó uram!</p>
<p>– Mit szóljak? <span class="pagenum"><a name="Page_133" id=
"Page_133">-133-</a></span></p>
<p>– A mivel a szerepét végzi a darabban.</p>
<p>– Igazság! Az ugyan csak egy sorból áll, de már annak az
értelmét megmagyarázta a szerző Pálinak: «Most azonban előbb
bocsássatok a fejedelemnőhöz, hadd vigyem meg neki a
diadalhirt!»</p>
<p>– Helyes! Nagyon méltányos! Hadd menjen a fejedelem a maga
feleségéhez s tudassa vele, hogy micsoda örömnap virradt fel ma
késő este Bukarestre!</p>
<p>Megfogták a lábait, felemelték, vitték a palota lépcsőire. Ott
tették le a fejedelemnő lakosztályának az ajtajában.</p>
<p>– Furcsa lesz ebből nagyon, gondolá magában a direktor. Neki is
voltak ábrándjai afelől, hogy mi drága pillanat lehet a fejedelem
helyét elfoglalni, az idegen emberi szemtől soha nem látott tündér
szépség mellett; hanem ilyen helyzetet nem képzelt a fantáziája
soha.</p>
<p>Elvégre is a nép kivánja igy. S a nép szava szent! Menni
kellett. Egyik ajtó a másik után következett. Utoljára az is
kinyilt, mely a fejedelemnő szobájába vezetett.</p>
<p>A fejedelemnő pedig az ablaka függönyei mögül mindent látott és
hallott, a mi a palota előtt történt. Hallotta a rettenetes
homágiummegtagadást, a hűbérjog felmondását a fejedelem ajkáról a
magas porta ellenében.</p>
<p>Ő pedig egy török hadvezérnek a leánya volt, a szerály politikai
cselszövényei közepett felnövekedve: büszke, uralkodni vágyó és
indulatos. A ki előtt mindennapi megszokott állapot volt a
néplázadás, janicsárzendülés, szultánok letevése, becsukása, újra
felemelése, lenyakazása. És a mellett fanatikus ó-mohamedán.</p>
<p>Gyakran kivánta a direktor szinről-szinre látni Unnahár
fejedelemnőt, már csak visszatorlásból is, miután a fejedelem olyan
mindennapos volt az «ő» Unnahárjánál; most tehát teljesült a
kivánsága.</p>
<p>Ámde jól mondja azt a német poéta, hogy «ne kisértse az ember az
isteneket!» A beteljesült kivánság nem vált semmi örömére.
<span class="pagenum"><a name="Page_134" id=
"Page_134">-134-</a></span></p>
<p>Akarta látni ezeket a tűzkerék-szemeket! Na hát meglátta. Meg a
mi azokon túl van, asszonyi szépség, egész a rózsás körmökig. No
hát megérezte! Mint a vad oroszlán, úgy rohant rá a szép fenevad,
fúriai dühében, s megragadta a torkát a két kezével, elkezdte rázni
kegyetlenül, hogy a fejedelmi süveg csak úgy kalimpált a fején s a
közben tajtékzó ajakkal kiabált rá rikácsoló szókat, a mikből ő nem
értett semmit sem. Csak annyit tudott kivenni, hogy görög nyelven
szidják. Diák korában ő is tanult görögül, de már egyébre nem
emlékezik a gyakorlatokból, mint arra, hogy «Krátesz kai Diogenesz
penetesz ézán». (Kratesz és Diogenes szegények voltak.)</p>
<p>De olyan szegények még sem voltak, mint ő ebben a
pillanatban.</p>
<p>Hallotta, érezte, hogy őt most valamiért kegyetlenül szidják, de
nem tudta miért? Csak azt tudta, hogy rossz fát tett a tűzre.</p>
<p>Hej, de megbánta, hogy oláh fejedelemmé lett! Hej, de szeretett
volna inkább otthon lenni Páliné ifjasszony mellett s nyugodtan
pipázni, a míg az a juhtúrós puliszkát elkészíti!</p>
<p>A teremben félhomályosság volt, csak egy lobogó mécses
hányta-vetette a tétova világot egyik falra meg a másikra,
ki-kiugratva egy-egy aranyos szentet a rámájából: a csalódás
tökéletes lehetett. Páli úr megkisértett egy-egy szót kiejteni a
mentségére, de a nyelve a szája padlásához ragadt, azé az asszonyé
meg úgy pergett, mint a kereplő.</p>
<p>Egyszer aztán egy almáriumból Unnahár asszony egy selyemzsinórt
rántott elő s azt odaprezentálta a vélt fejedelemnek,
félreérthetlen mozdulatokkal tolmácsolva, hogy az most semmi
okosabbat nem tehet, mint ha magát arra felakasztja.</p>
<p>– De már ebből nem kérek!</p>
<p>Akkor a fejedelemnő egy poharat vett elő, vizet töltött bele s
abba valami gyanus port kevert, azzal kinálta meg <span class=
"pagenum"><a name="Page_135" id="Page_135">-135-</a></span> az
elrémült pseudo-fejedelmet. Ez természetesen méregital. Ettől meg
már aztán annyira elsavanyodott a kedve Páli uramnak, hogy
megfordult, kifutott a szobából, a dühös fejedelemasszony markában
hagyva a fejedelmi kaftánjának a fél ujját. Azzal rohant ki a
palotából, le a lépcsőkön, lélekszakadva.</p>
<p>A hetairisták, a mint ezt látták, azt hitték, a hősi lelkesedés
ragadja magával: rohan az ellenségre; megint felkapták, kezénél,
lábánál fogva felültették a paripájára s nagy zendülés között
tuszkolták előre.</p>
<p>Bánta is Páli, akárhová, csak a rettenetes fejedelemasszonytól
minél távolabbra!</p>
<p class="center">* * *</p>
<p>De még a trupp sem játszta ám végig a «Mihály vajdát».</p>
<p>Hanem a mint a ribillió kiütött, szaladt minden ember a
szinpadról, lemosni az arczáról a festéket, levetni a harczi ruhát,
nehogy valami vitéznek nézzék, s azzal sebtén összepakolták a
ládákat, szekereket kerítettek s akkor aztán «se kocsi, se ló, se
ostor nem a tied!» vágtattak ki a városból az általános zürzavar
közepett. Nem tartóztatta fel őket senki; látták, hogy komédiások.
Hadd fussanak.</p>
<p>János vajda pedig ott kuksolt közöttük a direktor bő
porköpönyegébe burkolva, a társzekér hátuljában.</p>
<p>Csak mikor már a városon kívül voltak s megállapodtak, számba
venni, hogy nem hiányzik-e valaki a társaságból, akkor vette észre
Páliné, hogy az igazi ura, a direktor nincsen sehol. Ő szentül azt
hitte, hogy az hátul maradt, szokása szerint az utolsó szekéren, a
hol a pénztárnok jön a kasszával. Ő szokott annak a fedezete
lenni.</p>
<p>Ezuttal egymaga jött a kassziros a kétkerekű laptikán, a mibe a
direktor saját mokány lova volt befogva.</p>
<p>– Hát az uramat hol hagyta, kassziros úr? kérdezé a direktorné.
<span class="pagenum"><a name="Page_136" id=
"Page_136">-136-</a></span></p>
<p>– Azt biz elvitték a rebellisták a hoszpodár helyett a fejedelmi
ornátusban.</p>
<p>– Jézus Mária! sivalkodék a direktorné. Akkor megyek vissza
kiszabadítani. Az uramat csak nem hagyom itt nekik
hoszpodárnak!</p>
<p>– Csitt! Ne lármázzon az ifjasszony! rángatta őt vissza János
vajda. Nem sietős annak a dolga! Ha letörli a képéről a maszkot,
mindjárt ráismernek, hogy nem ő a hospodár s majd kiadják az útját;
utánunk talál az! De ha kilármázza az ifjasszony, hogy én vagyok
itt az ő ruhájában, ő meg az enyémben, mind a hármunkat
lenyakaznak. Siessünk innen lóhalálában s hátra se nézzünk, a míg a
határon túl nem vagyunk.</p>
<p>De az igazgatóné csak vigasztalhatatlan maradt s az egész úton
sirva sirt, akárhogyan kapaczitálták, hogy legokosabb most a futás,
a visszatérés volna a legnagyobb veszedelem.</p>
<p>Pedig hát ezuttal a futás is veszedelem volt.</p>
<p>Mert a mint hajnal felé egy nagy város alá megérkezének, a mi
alkalmasint Foksán lehetett, nagy trombitaszóval jön eléjük egy
lovas csapat szembe s körülfogja a karavánjukat.</p>
<p>Ezekről meg már senki sem tudta, hogy kicsodák és micsodák? Még
a herczeg sem értette a nyelvüket.</p>
<p>Hiába mondták nekik, hogy ők komédiások, a kardjaik nem arra
valók, hogy valakit megöljenek velük, nem használt semmit, azok
mindenre csak azt felelték, hogy «marsch Ypsilantihoz!» s a kurta
szíjkorbácsaikat suhogtatták hozzá. Közbe pedig sűrűn emlegették
ezt a nevet «Jankó hospodár!» s kutatták a szekerekben, nincs-e ott
a hospodár? Még a vajdát is leszállították s csak a borotvált
képének köszönheti, hogy elhitték neki, hogy ő a direktor, nem más.
Egy embernél nagy bárd volt, az mutatta, hogy mit tennének a Jankó
hospodárral, ha megkaphatnák!</p>
<p>Ilyen veszedelem közepett konstatálva van, hogy mindig
legbátrabbak az asszonyok. <span class="pagenum"><a name="Page_137"
id="Page_137">-137-</a></span></p>
<p>– No hát gyerünk az Ypsilantihoz! szólt Páliné asszony, kiülve a
pikétre a kocsis mellé. Majd beszélek én vele, akárki légyen.</p>
<p>Ez is egy rebellisvezér volt. Ez is János vajda ellen ütött
pártot. Csakhogy a míg Wladimireskó a hetairia segítségével csinált
lázadást, addig Ypsilanti az oroszok pártfogása mellett indított
zendülést. Amaz demokrata volt, ez pedig herczeg. Két rebellisvezér
pedig egy országnak sok. Még egy olyan nagy birodalomnak is sok,
mint Oláhország! Két dudás egy csárdában.</p>
<p>A jámbor török agák és ulemák minden véres veszekedés nélkül
odább álltak a bukaresti lázadók elől, s a hol leülhettek, tovább
pipáztak; hanem nagyobb baj fenyegette a hetairistákat Jászvásár
felől. Ypsilanti nem türte, hogy az ő szénájába vágja más a
kaszáját s jött az orosz segítséggel leverni a más által indított
lázadást, hogy aztán maga csinálja azt sokkal szebben. Mind a két
lázadó vezér azzal fenekedett, hogy ha a másikat megkaphatja,
bizony lenyakaztatja.</p>
<p>Magas politika ez nagyon! Hogy értették volna ezt meg a szegény
magyar komédiások. Hagyták magukat fegyveres kiséret által a
városba hajtatni.</p>
<p>Hanem hát a nagy veszedelem sokkal simábban folyt le, mint
remélték; a mint a bátor amazon, a direktorné, a herczeg elé
lépett, ezzel a szóval: «Én Páliné vagyok, a magyarországi császári
királyi operatársaság direktornéja!» egyszerre nagyon nyájas lett a
vezér, levette a süvegét, franczia komplimentet csinált:</p>
<p>– Nagyon örülök, hogy a véletlen közénk hozta a tekintetes
asszonyt (tekintetesnek titulálta!). Hiréből régóta van szerencsém
ismerni. Hallom, hogy Bukarestben milyen nagy diadalokat aratott.
Igen sajnálom, hogy azok a czudar lázadók onnan kizavarták. Majd
megtanítom őket rövid időn keztyűben dudálni. És akkor tiszteljenek
meg egész társaságukkal.</p>
<p>– Köszönjük a grácziáját, kegyelmes herczeg, de elég
<span class="pagenum"><a name="Page_138" id=
"Page_138">-138-</a></span> volt nekünk egy sütésből egy lepény.
Most nem kivánunk egyebet, mint hogy minél előbb mehessünk hazánkba
vissza.</p>
<p>– Az pedig csak akkor történhetik meg, ha én nekem váltságot
fizetnek. Szólt tréfásan nevetve a herczeg.</p>
<p>– Szívesen, ha módunkban van azt lefizetni.</p>
<p>– Egészen módjukban van. El kell nekünk játszaniok azt a híres
darabjukat, Fra Diavolot.</p>
<p>Hej megszeppent erre a szóra a direktorné. Eljátszani Fra
Diavolót – Fra Diavolo nélkül. Az igazi tenor ott lovagol a
rebellisek élén fejedelmi palástban.</p>
<p>– De hiszen itten szinház sincsen.</p>
<p>– Az a legkevesebb. Neki állítok kétszáz plájászt s holnap
reggelre összeütik. Pompás lesz az!</p>
<p>– De azonfelül, ne tessék megharagudni, az uram, a ki a Fra
Diavolót énekli, egészen be van rekedve az éjjeli nagy zürzavar és
fáradság miatt.</p>
<p>– Ah! Azon mi tudunk segíteni. Nincs a világon az a rekedtség, a
mit az orosz kúrával négy óra alatt el ne lehetne mulasztani. Hol
van a direktor úr? Hozzák ide! Négy kozák vetkőzzék neki!
Melegítsenek téglákat, azután hozzanak jeges vizet. Tudják az
oroszok a rekedtséget kigyógyítani.</p>
<p>János vajdának meg kellett adni magát. Ha felvette az igazgató
ruháit, most le is kellett neki azokat vetni, s minekelőtte
megmondták volna neki, hogy miért, úgy megdömöszkölték,
markolásztak, forró gőz fölé tartották, hideg vízzel leöntözték,
hogy protestálni sem maradt ideje.</p>
<p>Mikor aztán megint felöltöztették s a herczeg elé állították, ez
hatalmasat ütött a vállára:</p>
<p>– No direktor úr! Hát úgy-e, hogy elmult a betegsége? Most már
ki tudja vágni a magas C-ét.</p>
<p>A magas C-ét? Most rekedt már csak igazán be János vajda
rémületében. De semmiféle betüje a skálának nem jött ki a
torkán.</p>
<p>– Akkor még egyet próbáljunk! mondá a herczeg. Hozzanak
<span class="pagenum"><a name="Page_139" id=
"Page_139">-139-</a></span> jó erős rhumot egy pohárral! abba két
tojás sárgáját kell ütni, aztán egy gerezd jól összetörött
foghagymát bele; az egészet, a milyen forrón csak lehet,
lenyelni!</p>
<p>Meg kellett történni. Inni, vagy meghalni! Ez volt a kérdés.</p>
<p>– No úgy-e, hogy elmult a rekedése?</p>
<p>– Tökéletesen! mondá az exvajda, nehogy még egy pohárral
megitassanak vele abból a pokoli kotyvalékból.</p>
<p>Akkor aztán becsukták az egész társaságot egy beszerikába, hogy
el ne szökhessenek, adván nekik enni és innivalót eleget.</p>
<p>– No, herczegecském, mondá a primadonna, most már együtt vagyunk
a paradicsomban (t. i. a szószban), úsznunk kell! Mindig kivánta a
herczeg, hogy hejh csak egy huszonnégy órára foglalhatná el
mellettem a direktor helyét! Hát most megvan. Kezdjünk hozzá.</p>
<p>– Hogyan kezdjünk hozzá?</p>
<p>– Azt majd mindjárt meglátja; szólt a direktorné s előkerestetve
az orchestrumból a primhegedüt, azt a kezébe és az álla alá fogta s
egy futamot csinált rajta.</p>
<p>– Mi lesz ebből?</p>
<p>– A herczegnek muszáj betanulni a Fra Diavolót.</p>
<p>– Nekem?</p>
<p>– Nem is másnak. Nyakunkon a hurok. Vagy énekelünk, vagy
fölrántanak. Mi tetszik herczegséged nyakának jobban, a bárd, vagy
a hegedű?</p>
<p>– De én soha se énekeltem életemben még csak egy zsoltárt sem.
Azt sem tudom, melyik az «a», melyik a «c» a skálában.</p>
<p>– Dehogy nem énekelt! Hát én hozzám nem mindig azzal nyitott az
öltözőbe, hogy «igazán nem rút a növésem!» Ha akkor tudott énekelni
pajkosságból, most énekeljen politikából.</p>
<p>– Én? A fejedelem? Az Ypsilanti előtt?</p>
<p>– Most nem fejedelem az úr, hanem az én uram, a tenorista!
Cserélje vissza magát, nem bánom; teremtse <span class=
"pagenum"><a name="Page_140" id="Page_140">-140-</a></span> ide az
uramat, maga meg menjen a sereghez és harczoljon! Az majd fog velem
énekelni. A herczeg meg verekedjék az Ypsilantival. De ha itt akar
velem maradni, lelkem úgy segéljen, el kell énekelnie a Fra
Diavolót.</p>
<p>A megszorult exvajdának nem volt más választása, mint hozzáfogni
a szereptanuláshoz.</p>
<p>– No nézze, hiszen nem olyan nehéz ez! biztatá a direktorné,
hiszen minden gyerek tudja már a nótáját.</p>
<div class="poem">
<div class="stanza"><span class="i0">«Nézd, ott a
hegytetőn<br /></span> <span class="i0">Egy bátor férfi néz
felénk;<br /></span> <span class="i2">Fegyverén tartja jobb
kezét,<br /></span> <span class="i2">Őrzi
eszközét.»<br /></span></div>
</div>
<p>A fejedelem megpróbálta, de egy hang sem volt az igazi, a mit
kiadott.</p>
<p>Mikor meg aztán a végstrófában egyszerre fel kell csapni a magas
C-ig: <span class="poem"><span class="i0">«Reszkess! Féljed a
vakmerőt!<br /></span> <span class="i0">Inkább nevezd te így
őt:<br /></span> <span class="i2">Diavoló! Diavoló!
Diavoló!»<br /></span></span> akkor egy olyan óriási gixert
bocsátott közre, hogy maga is a füléhez kapott ijedtében.</p>
<p>– Ezt az elején kell kezdeni! Próbáljuk a hegedű után, mondá a
direktorné, s hozzá fogott belehegedülni taktusonkint a melódiát a
herczegbe. Cis – e – d – gis – h! Nem jól van! Cis – e – d – gis –
h! Ne vegyen mindig «as»-t a «h» helyett. H! H! Nem hallja, hogy
H!</p>
<p>– ’sz lám mondom, hogy H! H! H!</p>
<p>Fogalma sem volt az egész solfeggioról!</p>
<p>– Ezt pedig be kell tanulni, ha törik, ha szakad is; mert ettől
függ mindnyájunk élete, halála. Mi veszedelembe döntöttük magunkat
a herczeg miatt, most a herczeg is tegye meg értünk és magáért ezt
az áldozatot.</p>
<p>János vajda átlátta ennek a követelésnek a jogosultságát. Ha ő
Pálival szerepet cserélt, most annak a szerepét bizony el kell
játszania.</p>
<p>De nem így képzelte ő azt magában! <span class=
"pagenum"><a name="Page_141" id="Page_141">-141-</a></span></p>
<p>Órahosszat «ut, re, mi, fa, sol, re, mi, do»-t énekelni a szép
asszonynyal szemben s ránczbahúzott homlokkal tologatni ki a
torkából az engedetlen hangokat. Hanem hát a direktorné remekül
értett a betanításhoz: képes volt, mint a latinok mondják: «a
tuskóból is Apollót faragni». Késő estére be volt tanítva Fra
Diavolónak a két fő áriája: a «zászló dal», meg a «Diavolós» duett;
a többit lehet elütni reczitativoval.</p>
<p>A publikum ugyan nem fogja benne az igazi Páli érczcsengésű
hangját feltalálni; de azt a rekedtségre lehet fogni, s majd
helyreüti a hiányt a primadonna a maga művészi énekével.</p>
<p>Délben az egész társaság Ypsilantihoz volt hivatalos ebédre, a
ki megvendégelte őket főuri munificentiával, kegyes leereszkedésből
németűl beszélve az asztalfőre ültetett direktornéval. Jankó vajda
azonban nem jött fel az ebédre. Ő ott maradt a sekrestyében –
izzadni, hogy holnapra egészen kirekedjen.</p>
<p>Ez alatt a plájászok szorgalmasan tákolták össze frissen vágott
fenyőfából a szinházat. A nagy kopácsolástól egész éjjel nem bírta
a szemét lehúnyni János vajda. Ha a vesztőhelyét szegezték volna
össze az ablaka alatt, nem lett volna rá nézve olyan rettenetes,
mint hogy a szinpadot kótogatják össze, a min neki magát produkálni
kell.</p>
<p>Nem volt biz az álom. Mikor megvirradt, láthatta az ablakon
keresztül a rideg valóságot: egy éjen át fel lett állítva a
szinház. Pajta biz az, de a művészet szelleme templommá idomítja
azt mindjárt.</p>
<p>A halálharang kondulása nem lett volna olyan rettenetes, mint az
a szó, hogy «menjünk a próbára», a mivel a direktorné invitálta a
fejedelmet, karjába akasztva a kezét.</p>
<p>Hagyta magát vitetni, mint az áldozatra szánt bárány. De hogy
miképen fog ez végződni? arról képzelete sem volt.</p>
<p>Kosztümös próbát kellett tartani. A herczeget felöltöztették
<span class="pagenum"><a name="Page_142" id=
"Page_142">-142-</a></span> Fra Diavoló jelmezébe; maga a
direktorné serénykedett az arczát olasz brigantinak maszkirozni. Ő
maga játszotta Zerlinát.</p>
<p>– Bátorság! Szedje össze magát! suttogá a fejedelem fülébe,
mikor kihurczolta őt magával a szinpadra.</p>
<p>Hiszen elég alkalma volt János vajdának a bátorságát kimutatni
az életben: volt ő nagy vérengző ütközetben, helytállt párviadalban
gyilkos szándékú ellenfélnek; de mi az mindehhez képest! Kiállni
egy szinpad közepére és rettegve gondolni arra a hangra, a mely a
saját torkából fog kijönni, ha nagyon kényszerítik. Rosszabb az
arcolei hídnál!</p>
<p>S még hogy tökéletes legyen a kétségbeesése: a mint káprázó
szemeivel a prosczenium faggyugyertyáin keresztül tekint, ott látja
az első lóczán ülni Ypsilanti herczeget, a táborkarával együtt.
Azok már a próbát is akarják élvezni.</p>
<p>Zerlina már elénekelte a maga áriáját, s nagyot szorított Fra
Diavoló kezén, jelezve, hogy most ő rajta a sor.</p>
<p>Fra Diavoló azonban, az a rettenetes hős, a ki «Mindent, kit
útban lát, kegyetlenül halálra bánt», úgy támolygott, mint a kit a
hideg lel; a térdei összeverődtek; a kezével olyan messze tartotta
magától azt a fapuskát, mintha attól félne, hogy elsül; a
verestollas kalábriai vaczogott a fején, a nyaka előrenyult, a bal
kezével pedig görcsösen belekapaszkodott Zerlina viganójába.</p>
<p>Nagy szerencséjére épen ebben a pillanatban robog be nagy
kardcsörtetve egy ordináncz a terembe s nem törődve a művészet
szentélyével, fenhangon jelenti a fővezérnek, hogy a bukaresti
lázadók előcsapatja már megérkezett, s a kozákokkal csatába is
elegyedett.</p>
<p>Erre a tiszt urak mind felugráltak, s siettek ki a lovaikhoz.
Dobpörgés, trombitarecsegés hangzott: indúlt a derék had a
csatába.</p>
<p>– No csak végezzék a próbát, tekintetes asszony! Kiáltá a
direktornénak távoztában Ypsilanti. Estére visszajövünk
<span class="pagenum"><a name="Page_143" id=
"Page_143">-143-</a></span> az előadásra. Addig is lesz gondoskodva
róluk.</p>
<p>Ez annyit tett, hogy egy csapatot ott hagytak az őrizetükre,
mely el ne hagyja őket szökni.</p>
<p>Még soha ilyen hangosan nem mondták: hála Istennek! mikor egy
ütközet elkezdődött, mint ezúttal János vajda.</p>
<p>Pedig ez rá nézve megint nagyon kritikus megmenekülés volt, mert
ennek az ütközetnek akár az lesz a vége, hogy Ypsilanti győz, akár
az, hogy Wladimireskó győz, ő rá nézve nagyon gonosz következése
lehet. Az első esetben elfogják az álvajdát s az majd megmondja a
saját érdekében, hogy ő nem az, hanem a szinházdirektor; a második
esetben pedig ő kerül a bukaresti lázadók kezébe s azok ő rá,
daczára az elváltoztatott arczának, bizonynyal rá fognak ismerni.
Neki mind a két csatázó fél halálos ellensége. Bárcsak adná az
Isten, hogy kölcsönösen mind a ketten megennék egymást!</p>
<p>Hanem hát «jobb az Isten száz papnál!»</p>
<p>A kiszámított veszedelmek közül egyik sem teljesült be.
Ypsilantiék már délre visszatértek a városba, teljes diadallal. A
hetairia serege az első lovassági rohamra szerteszét szaladt, maga
Wladimireskó fogolylyá lett, azt visszaviszik Bukarestbe, hogy
ugyanazon a Philarethmezőn, a hol a felkelő népet zászlói alá
eskette, lenyakazzák. Hanem a vele együtt jött János hospodárt nem
bírták kézrekeríteni. Az a hajczéczú alatt úgy el tudott tünni,
mintha a föld nyelte volna el.</p>
<p>Páliné asszony nagyot lélekzett erre a kifejlődésre, a mit ebéd
felett maga az Ypsilanti herczeg közölt vele. Ő értette jól, hogyan
tünhetett el olyan egyszerre a hospodár? Csak a jelmezt, meg a
maszkot kellett neki eldobálni magától. Most már egy cseppet sem
aggódott az ura miatt. Okos ember az! Majd meglátja ő azt az utat,
a merre a világnak nincsen szája. – Most már vigan lehetett
elkölteni az ebédet. <span class="pagenum"><a name="Page_144" id=
"Page_144">-144-</a></span></p>
<p>S aztán készülni az esteli előadásra.</p>
<p>Vigan neki! De hát a szegény, üldözött fejedelemnek?</p>
<p>Annak most a legújabb fordulat után még jobban szorúlt a
kapczája!</p>
<p>Ha nem kapták meg János vajdát, keresni fogják János vajdát.</p>
<p>– Uram! Csak bátorság! Csak hidegvér! Csak lélekjelenlét!</p>
<p>Igen bizony! Ezer meg ezer debütánsnak mondták azt már, mikor a
rettenetes szinpadra ki kellett lépnie. Ismerik ezt a halálos
szorongattatást mindannyian. Abban a perczben érzi az ember annak
az igazságát, a mit a physikusok állítanak, hogy tizennyolczezer
mázsányi légoszlopot emel a vállán. – Hát még a kinek ezenkívül egy
felemelt pallos is függ a feje felett.</p>
<p>– Nem! Ezt én nem állom ki! szabódék a fejedelem, mikor az
előadás előtt az öltöző-szobában a direktorné elkezdte az arczát
Fra Diavolóvá maszkirozni. – Én kiugrom az ablakon, leütök egy
kozákot a lováról s keresztülvágom magamat az egész Ypsilanti
seregen.</p>
<p>– Ugrik a gutába! Csitítá őt a direktorné. Maradjon veszteg.
Énekelje el a partituráját, a hogy tudja. A rendező előre ki fogja
menteni, hogy el van rekedve, a közönség kegyes elnézését kéri.</p>
<p>– De én egy hangnak sem vagyok ura. Semmire sem emlékezem.</p>
<p>– Nem tesz semmit, majd a hol belesül, én közbevágok és
folytatom. Ne féljen semmit. No csak frissen öltözködjék! Már az
első felvonásra csengetnek.</p>
<p>Azzal magára hagyta a szerencsétlen áldozatot s maga is ment
öltözködni.</p>
<p>A darab elején van egy hosszú jelenet, a hol egy utazó mylord, a
kit kiraboltak, zsémbelődik a miladyjével, csak azután jön a sor
Fra Diavolóra.</p>
<p>Már folyt ez a jelenés, mikor a direktorné, Zerlinának
<span class="pagenum"><a name="Page_145" id=
"Page_145">-145-</a></span> öltözve, bekopogtat a fejedelemhez:
«fel van a herczeg öltözve?»</p>
<p>– Fel.</p>
<p>Benyit hozzá, hát elszörnyedve látja, hogy a fejedelem még
mindig nappali ruhájában ül ott a tükör előtt.</p>
<p>– Hát még hozzá sem kezdett?</p>
<p>– Nem én.</p>
<p>– Hát a Fra Diavoló-costume?</p>
<p>– Itt nincs.</p>
<p>– Tán még el sem hozatta a garderobe-szabótól?</p>
<p>– Nem én!</p>
<p>A direktorné toporzékolt dühében.</p>
<p>– Most mindjárt lásson hozzá; mert a jelenése következik! Ha
velünk jött, velünk játszszék. Ezer milliom tüzes mennykő!</p>
<p>– Jaj, lelkem direktorné asszony, csak most az egyszer ereszszen
innen; soha többet nem kivánok magának az útjába kerülni.</p>
<p>– Egy, kettő, három! Hozzák frissen a Fra Diavolócostumeöt! Az
alatt improvizáljon a két rabló valami tréfás jelenetet a
szinpadon!</p>
<p>A rendező jelenti, hogy az egyik rabló nem játszhat, mert az a
sok sárgadinnyétől megbetegedett.</p>
<p>– No hát játszom én a helyett! mondá János vajda; kapva az
egérnyiláson.</p>
<p>– Hát akkor ki a tüzes tatár énekli Fra Diavolót? mérgelődék a
direktorné.</p>
<p>– Én tudom, hogy nem. Ha négyfelé vágnak sem!</p>
<p>Ebben a kétségbeejtő zűrzavarban egyszer csak felhangzik a
színpadról Fra Diavoló «zászlódala», azon az ismeretes érczcsengésű
hangon, követve a publikum kitörő tapsától.</p>
<p>Itt van az igazi Fra Diavoló!</p>
<p>Hogy került ide Páli? azt most senki sem kérdezte: nem is
kérdezhette, mert a nyilt sczénában állt; hanem a felesége
elfeledett egyszerre mindent s kirohan a szinfalak <span class=
"pagenum"><a name="Page_146" id="Page_146">-146-</a></span> közül
hozzá s magánkívül örömében megölelte és megcsókolá: «kedves édes
uram!»</p>
<p>Páli pedig az alatt, a míg nemcsak a közönség, de a saját
szinészei is hangos tapsviharral szakították félbe a játékot, ezt
dörmögé a feleségéhez:</p>
<p>– Páliné ifjasszony, a mért korábban lépett ki a szinpadra, mint
instrukcziója volt, fizet egy forint lehuzást; a mért improvizált,
két forint lehuzást; – a mért illetlenül hangosan csókolt, három
forint lehuzást – gázsi napon.</p>
<p>De nem bánta az, ha félgázsira itélik is azért.</p>
<p>Páli úr aztán leénekelte szépen az egész Fra Diavolót
közmegelégedésre s nem látszott meg az arczán sem az, hogy honnan
jött, sem az, hogy hová megy.</p>
<p>Csak a két rabló duettjénél «lappangva járjunk és csendesen»,
súgá oda félszájszegletéből a feleségének:</p>
<p>– Valyontén ki légyen amaz apagyilkoshóhér, a ki azt az áriát
oly kegyetlenül gyilkolja?</p>
<p>– Hallgasson! Az a fejedelem!</p>
<p>– Vagy úgy! Annak szabad gyilkolni…</p>
<p>Mikor vége volt az előadásnak, Ypsilanti herczeg felment a
szinpadra, s a vállára veregetve Pálinak, kegyes leereszkedéssel
mondá: «No direktor úr, hát úgy-e használt az én kúrám a
torkának?»</p>
<p>A direktor arcza nem mutatta sem azt, hogy érti, sem azt, hogy
nem érti a czélzást.</p>
<p>Másnap reggel útnak eresztették őket. Hanem János vajda nem
várta be a reggelt: még az éjjel megszökött az erdőkön keresztül s
szerencsésen eljutott Erdélybe, onnan meg Párisba, nem is jött
vissza többet uralkodni.</p>
<p>Mikor Páli úr a truppjával Brassóba megérkezett, összegyüjté
maga körül a társaság tagjait s e szókat intézte hozzájuk:</p>
<p>«Rögtön és azonnal való elbocsáttatás, respektive válóper
indítás terhe alatt megtiltatik mindenkinek, hogy én <span class=
"pagenum"><a name="Page_147" id="Page_147">-147-</a></span> előttem
valaha arról, hogy Bukarestben voltunk, egy szót kiejtsen a
száján».</p>
<p>Ő sem beszélt róla senkinek.</p>
<p>Csak halála után merték suttogva odább adni a rémtörténetet, a
kényszerített hospodárral és Fra Diavolóval.</p>
<hr class="chap" />
<p><span class="pagenum"><a name="Page_148" id=
"Page_148">-148-</a></span></p>
<h2>SZÁZ LEÁNY EGY RAKÁSON.</h2>
<h3>I. A FEKETE ALBUM.</h3>
<p>Fekete? és album? Ez már magában is ellenmondás. Azonban nem
tehetünk róla, azért az mégis fekete és mégis album.</p>
<p>Valahol a zarándmegyei havasok között volt egy helység, de már a
nevére sem én nem emlékezem, sem az a jó barátom, a kitől ennek a
mesének a vázlatát hallottam. Falu volt ott; de már tíz évvel
később, mikor én ott jártam, olyan szép erdő nőtt fel a helyén,
hogy a medve is ellakhatott benne.</p>
<p>Egy kerek tér volt az erdő közepén, a mit nem az ismeretes erdei
fák nőttek be, hanem valami rozsdás, veres levelű bozót, fekete
bogyókkal, a minek megint nem tudom a nevét: a vezetőim sem tudták.
Csak annyit mondhattak, hogy ott sok csont van: koponya is és aztán
igen sok kigyó; azok között derék viperák. Békén hagytam őket. A
hegyek közül folyik alá egy rohanó patak; ennek a neve, ha jól
emlékezem rá, «Czermura». Figyelmeztettek rá, hogy ne igyunk
belőle: nem arra való víz. A móczok azt a hasznát veszik ennek a
pataknak, hogy a fehér gyapjuból szőtt czondráikat beleáztatják,
kövekkel lenyomtatva, mint szokták a nyers kendert, két hét mulva
kiveszik a vízből tintafeketére festve.</p>
<p>Ez a hegyi patak bizonyosan valami savanynyal van telítve, az
adja meg neki azt az erőt, hogy a mely sziklákat az útban talál,
azoknak az oldalait alávájja. <span class="pagenum"><a name=
"Page_149" id="Page_149">-149-</a></span></p>
<p>Nagyon változatos itt a sziklák csoportozata. Geolognak csupa
gyönyörüség. Van homokkő, óriási özönvízkori csigakövületekkel
telítve, a leggyönyörübb chalcedont, carniolt, csikos achatot
ökölnyi példányokban rugja fel az ember, mikor a hegyoldalt
mászsza; a hegygerinczen bazaltoszlopok orgonasora vonul végig s a
bérczpatak medrét palakő szegélyezi.</p>
<p>Egy ilyen nagy óriási fekete palatábla dűl ki, félig előre
hajolva az alját mosó patak fölé; felülről pirosgyümölcsű,
fehérvirágú folyondárok csüngnek le a párkányáról, egymásba
kapaszkodó fűzéreket fonva, két oldalán rézrozsdazöld és aranysárga
rámát képez a kövi rózsa és a szakavirág (sedum): ez az a fekete
album. Fekete, mert palakőből van, a mi szokása szerint mindig
gyászol, s album, mert tele van írva nevekkel.</p>
<p>Legfelül lapidaris betükkel van bevésve a kelet ideje: 1849.
augusztus 16.</p>
<p>(Három nappal később – «az» után).</p>
<p>Vannak ott mindenféle irások: szép finom karczolatok,
késhegygyel a fekete kőlapba vésve; otromba, görbegurba betükkel
öklözött sorok; nyomtatásszerű betük, magyar, német és cyrill
irásjegyek. Némelyik mellett vers is van, a másik mellett csak e
szó: «Isten hozzád!» Van olyan, a melyik fölé egy nyillal keresztül
ütött sziv van rajzolva, egyhez meg épen oda van karczolva a név
tulajdonosa silhouetteszerű arczképe is profilban: az látszik, hogy
rajzolni is tudott.</p>
<p>Csupa leánynevek.</p>
<p>A hogy meg birtam számlálni, több lehetett száznál, csakhogy a
legfelül eső neveket már benőtte a hírnévtemető növények
pereputyja: a szenes zuzmó (lichen deustus), a földabrosz tarjag
(verrucaria geographica) s a régiségek hitelesítője: az avas pörs
(lepra antiquitatis). Tíz esztendejük volt hozzá, azóta megint
elmult huszonöt: valószinű, hogy az egész albumot betakarták
már.</p>
<p>A Czermura is megtette az alatt a magáét. Azon a <span class=
"pagenum"><a name="Page_150" id="Page_150">-150-</a></span> napon,
a melyen a nagy palatáblára száz leány felkarczolta a nevét,
bizonyosan el lehetett érni annak a legfelső szélét is, ha egyik a
másik vállára állt. Tíz évvel később már úgy alá volt mosva a
sziklalap, hogy az alsó széle ember magasságnyira emelkedett. Ki
tudja, hol jár most?</p>
<p>… De hát az a száz leány, hogy került oda azon az egy napon? Ki
tudja, hol jár most?</p>
<p>… Azt a sziklalapot, ha emlékezetem nem csal, úgy híjják, hogy
«Tyiatra Kalmanuluj» (Kálmán király köve).</p>
<p>Régi emlékezetes hely lehet.</p>
<h3>II. NÁSZUTAZÁS VILÁGOSIG.</h3>
<p>Ernyőtlen parasztszekéren, a minek a fuvarosát állomásról
állomásra hazafiui szónoklattal, bankópazarló bőkezűséggel és
főbelövöldözési fenyegetéssel kellett a tovább utazásra
felbiztatni; mellettem az egyetlenem, a drágám, (még nem voltunk
egyéves házasok), oldalamon a kard, vállamon a puska; a lőcsre
akasztva a tarisznya a kenyérrel és szalonnával, a mivel
gazdálkodva kell bánni, mert nem tudjuk, hogy hol kapunk másikat,
ha ez elfogy? előttünk az avar: rétek, miken le van taposva, de
nincs lekaszálva az aszú fű; szántóföldek, a miken nincs vetés,
hanem felmagzott dudvaliget; sziksóval terített, tömpölyökkel
szétszakgatott, bokortalan sivatagok; nagy messzeséget elfogó
nádasok, a mikből csak úgy fúj ránk a mocsárláz miasmája;
láthatártájban puszta, közepén egy kútgémmel, a mit elcsigázott
ökörcsorda vesz körül; a kút fenékig ki van már merítve, aranyért
sem adna egy kulacsra való zavaros, fanyar vizet; éjszakára szállás
leégett faluban, melyben nem lakik senki; mégis van olyan ház, a
melyiknek nem égett be a padlása: se ajtó, se ablak rajta, tele van
szúnyogokkal és egérrel; a míg az egyikünk aluszik, addig a másik
hajtja róla a gonosz látogatókat <span class="pagenum"><a name=
"Page_151" id="Page_151">-151-</a></span> fűzfagalylyal; máskor
változatosság kedvéért éji szállást nyujt egy szalmaboglya; a míg a
szekér tovább czammog a tengelykötő sárban, leszáll az ember s a
nádas szélében igyekszik ledurrantani egy gojzer szalonkát, s
teleszedi kalapját nefelejtssel. Az utóbbi a «kedves»-nek, az
előbbi pedig majd annak a háziasszonynak, a kihez valami emberlakta
helyen be fogunk szállni, hogy ne jöjjünk üres kézzel. Aztán
hajnalban, még a holdvilágnál, ismét tovább. Délig afrikai hőség,
délután jön a számum, az egész világ porrá látszik válni, míg
megjön a vízöntő zápor, jéggel vegyest, s egyetlen köpönyegünkön
keresztül bőrig áztat. Egymás szivétől meg csak felmelegszünk.</p>
<p>Tegnap homoktenger állt előttünk, ma meg egy sík vízár; annak is
neki kell vágni; valahol csak lesz partja. Majd valami folyóhoz
érünk, a híd le van égve, a tegnapi záportól megáradt a folyam, ott
várni kell, míg alább adja; a velünk együtt ottrekedő szekértábor
káromkodik helyettünk is. Ezen is túl esünk. Következnek
hegyes-erdős útak, falvakkal, a miknek a házai úgy el vannak
szórva, hogy az egyik faluvég a másiktól napijáró útat tesz. A
ronda, füstös házak kerítése mögül fenyegető arczok tekintenek ki
ránk, néhol fejszét is mutogatnak magyarázatképen, a nem értett
köszöntéshez.</p>
<p>És még mindig megyünk.</p>
<p>Hová?</p>
<p>Hát ugyan hová mennénk? Magyarországot keresni. Görgeyt keresni.
Csak egy helyen van még Magyarország, ott, a hol Görgey tábora jár:
ő hordja magával.</p>
<p>Aztán mit akarunk ottan? Férfiak, asszonyok?</p>
<p>Hát ugyan mit akarnánk?</p>
<p>Oda akarunk állni azoknak a sorába, a kik elmondhatják: «az én
két talpam alatt még van Magyarország, a szuronyom végén ott van a
határa!» aztán lefeküdni is jó lesz az ottan. El akarjuk végezni a
dolgunkat úgy, a hogy végezték a púnok Carthagóban, a makkabéusok a
<span class="pagenum"><a name="Page_152" id=
"Page_152">-152-</a></span> Thábor hegyén, a lengyelek
Osztrolenkánál, a görögök Missolunghiban: verekedünk, a míg a
fegyverben tart; ütünk a puskával, ha elfogy a lőpor; harczolunk a
késdöfésekig. Hát az asszonyok mire valók? Levegőbe röpíteni a
tűzaknákkal a vitatott sánczokat, ha minden veszve van.</p>
<p>Igaz hitemre mondom, hogy ez volt a nászutazásunknak a kitűzött
czélja.</p>
<p>S ilyen nászutazást tett rajtunk kívül még ezer meg ezer férfi
és nő.</p>
<p>Így került össze az a száz leány is egy rakáson a Tyiatra
Kalmanuluj alatt.</p>
<p>Miféle leányok lehettek azok?</p>
<p>Hát bizony – voltak ottan mindenfélék.</p>
<p>A honvédtiszteket kisérték.</p>
<p>Gyermekészszel, rajongásból, a szülői házat elhagyott hajadonok,
azután a diadal fényes napjaiban eljegyzett mátkái koszorus
hősöknek: árvaleányok, a kiknek egész családjából csak a
fegyverhordó bátya maradt meg, annál voltak «otthon»; hős amazonok,
a kik nem szeretőt, hanem ellenséget kerestek; hűséges
cselédleányok, megszokott ápolói egy-egy hadastyánnak; költői
kedélyű hóbortos szüzek, kiket Petőfi versei megittasítottak;
vidéki szinésznők, a kiknek a társulata igazgatóstól együtt
katonává lett s aztán ők is vele mentek ezredleányának; selyemben,
hintóban utazott dámák, kik valami élelmezési biztosra nézve voltak
nélkülözhetetlenek – és azután a «senki leányai», az osztályozás
mindenféle fokán végig egész addig a segéd-markotányosnéig, a kinek
a czíme a hadsereg nyelvén «flinta», – volt ezek közt sokféle
rangfokozat.</p>
<p>Hanem azután jött egy nap, a melyik a rangkülömbségeket mind
kiegyenlítette.</p>
<p>A mikor a szekértábor minden oldalról összekerült Görgey
táborával.</p>
<p>Görgeynek a hadseregével nem járt semmi asszonyféle.
<span class="pagenum"><a name="Page_153" id=
"Page_153">-153-</a></span> A tiszteknek odakinn kellett a
zászlóaljaiknál lenni éjjel-nappal a mezőn. Az nem hordott magával
fölösleges bagázsiát; itt azután vége volt a regény világának;
Görgey mindenféle nőnemen levő embert félreparancsolt a táborából.
Magam is ott hagytam az én drágámat valamelyik félreeső alföldi
városban.</p>
<p>Én Szalontán találkoztam a fővezérrel. Ott marasztott magánál
vacsorára. Volt benne valami hasonlatos az «Utolsó vacsorához».
Akkor is tizenhárman ültünk az asztalnál. Ejh, valaki meg talál
halni közülünk. Nem ez volt most az aggodalom. «Tizenhárman az
asztalnál: ejh, valaki még élve talál maradni közülünk.»</p>
<p>Soha se hiszi azt el nekem senki, ha azt mondom, hogy az Ur
minden angyalai között arczra és alakra legszebb, leggyönyörűbb a
halál angyala: úgy, a hogy én azt láttam magam előtt, meg a többiek
mind, a kik vele álmodtak, másról nem is beszéltek, csak róla. Hisz
rá kell találnunk: más gondolat nincs! Két óriás fogott össze, hogy
bennünket agyonnyomjon; ha minden magyarnak tíz élete volna, annak
is el kellene fogyni. Hanem az egyik óriást rászedtük; három napi
járó földre elhagytuk magunk mögött, összekuszáltuk az egész
haditerve hálózatát; a míg a gubanczot kibontja, az alatt mi időt,
utat nyerünk. Velünk van még harminczezer harczos (igazi harczos),
azok között a két veres sipkás zászlóalj, a 3-ik meg a 9-ik;
száznegyvennégy ágyu; a legvitézebb huszárok. Amott túl a Maroson
áll még egy másik hadsereg, Dembinszky alatt, negyvenötezer ember:
ha ez a kettő egyesül, neki esünk a két óriás közül az egyiknek s
úgy összekapaszkodunk vele, hogy mire a másik óriás odaér, lesz
mind a kettőnkön mit eltemetni neki!</p>
<p>A fővezér azt mondta:</p>
<p>«Még egyszer verekedni fogunk: még egyszer és utoljára. Nem
látta még a világ a honvédet harczolni, csak most fogja látni!»</p>
<p>Ittunk-e bort annál az asztalnál? azt már nem tudom,
<span class="pagenum"><a name="Page_154" id=
"Page_154">-154-</a></span> de hogy tökéletes ittasan keltünk fel,
arra emlékszem.</p>
<p>Ittasan ezektől a szavaktól.</p>
<p>Nem is beszélt senki másról, csak arról, hogy milyen dicsőséges
lesz a végünk! Csodákkal fogjuk megtölteni a történet lapjait!
Bámulva és elszörnyedve fogja olvasni az utókor, milyen volt az a
jelenet, mikor az a csepp oroszlánvér, a mit Isten minden
férfiszívbe odacseppentett, megmérgezi az egész lomha folyadékot,
hogy az fölforrtában óhajtja a sebeket, a miken keresztül kiszökik!
S mikor ez egy egész nemzetre ragad el egyszerre!</p>
<p>Ágyúk bömbölése, granátok pukkanása mellett, kardok csattogása
között, paripák robajától reszkető földön, vonagló holttestek
tömegébe szorulva, védeni a fenlobogó zászlót, míg marokba szakad a
kard; elsötétül a szem, kifolyik a vér, s megnyilik a másvilág.
Nem, még ott sem hagyni abba! Még a felhők között is ujra kezdeni a
harczot; ledobálni még a mennyország kapujából is, a kivel ide lenn
megküzdöttünk, s aztán beordítani a paradicsom kapuján, hogy az
angyalok és szentek ijedten ugráljanak fel a térdeplő
zsámolyaikról: «Feltámadást uram! Feltámadást! Nem nekünk, hanem a
hazánknak!»</p>
<p>Milyen szép mámor volt az! A menyegzői éj hajnalhasadtát nem
képzelheti az ember szebbnek.</p>
<p>Ez tartott három napig.</p>
<p>Az alatt Szalontáról elértünk Aradra.</p>
<p>Ott aztán megtudtuk, hogy az a másik nemzeti hadsereg, a
melyiknek a miéinkkel egyesülni kellett volna, nem várt ránk:
magában ütközött meg az egyik óriással, a hátát egy ellenséges
várnak vetve; ott semmivé lett téve.</p>
<p>… Nincs már halál. Elment aludni. Élni muszáj! – Hogyan élni? Az
a porszemek gondja, a miket a szél szerteszét kavar.</p>
<p>Kétezer szekér találkozott össze ezen a ponton.</p>
<p>Kétezer szekér, a minek nem volt hová utazni többé.</p>
<p>És akkor ez a szekér volt a haza, az otthon, a család,
<span class="pagenum"><a name="Page_155" id=
"Page_155">-155-</a></span> az ingó vagyon, és a menedék. Drága is
volt: egy pár lóért szekerestül ezer forintot adtak. Igaz, hogy
magyar bankóban.</p>
<p>Valaki megpendítette, hogy most így, a hogy «együtt» vagyunk,
mindjárt szépen vissza is mehetnénk őseink régi hazájába, Erdélyen,
az ojtozi szoroson keresztül, Etelkuzuba, Lebediásba, Kióvba és így
tovább. Nagy viszhangra talált.</p>
<p>Kisértek bennünket óriási nagy ökörcsordák. Katonanyelven
«kétszarvú bataillonok». A népvándorlás képét ez még teljesebbé
tette.</p>
<p>A fővezér hadiszállásán fényes egyenruhájú orosz tisztek
jelentek meg, parlamentaire zászló mellett; a kiknek itt jártáról
mesés mondák támadtak egyszerre a táborban. A főrendű muszkákkal
apróbb qualitású segédtisztek is jöttek; ezeknek kívül volt a
helyük. A míg a tábornokok egymással zárt ajtók mögött tanakodtak,
az alatt a főhadnagyok kedélyesen társalogtak velünk, apróbb
kuruczokkal. Mindenik tudott jól németül. Eljöttek velünk a
csárdába, pajtás-poharat ittak, ott volt a genialis hegedüsünk,
Reményi Ede: annak a nótáira nagyon lelkesültek; utoljára velünk
együtt siratták a bús magyar nótát.</p>
<p>Volt közöttük egy fiatal herczeg (eszes fiu), mi közöttünk meg
egy hadi pacsirta (bohó fiu), de mind a ketten geniális
ficzkók.</p>
<p>(Hadi pacsirtának hítták a honvédek azokat a tollforgató, de
kardhordó embereket, a kiket a magyar kormány azért küldött minden
hadtesthez, hogy a hadjárat nevezetes eseményeit feljegyezzék; meg
is tették, versbe is szedték: hasznos férfiak voltak.)</p>
<p>A mi hadi pacsirtánk hamar lelkesedett: a víg poharazás között
rászaladt a nyelve, hogy «de bolondok volnátok ti muszkák, ha
velünk barátságot nem kötnétek. Mi ha összefognánk, együtt
meghódítanók az egész világot!» A muszkának sem kellett több.
Otthon volt már! Még ő kezdte feljebb. Egekig magasztalta a
magyart. Mit neki a <span class="pagenum"><a name="Page_156" id=
"Page_156">-156-</a></span> többi dibdáb nemzet! Csak a magyar hős:
a magyarnak van esze is, szive is. Az orosznak nagy okai vannak a
mi szeretetünkért versenyezni. Mi állunk egyedül utjában
Konstantinápoly felé, ha minket megnyerhet, övé a fél világrész. S
az új világrészben, a mely akkor nem Oroszország többé, hanem
«Dél-Európa», a magyar lesz bizonynyal az irányadó nemzet. Az
államalkotó faj. A kormányozni tudó, a vezérléshez szokott elem. A
mi főuraink fogják kiszorítani a szentpétervári udvarból a
mostaniakat: a németeket. Onnan is ki fogjuk verni a németeket,
orosz repülőszó szerint «a mi leggyűlöltebb barátainkat».</p>
<p>Ki ne hallgatta volna e szavakat? (a kötéllel a nyakán.)</p>
<p>Következtek e szavakra a tettek: az ölelkezés, összecsókolózás,
a tánczra kerekedés. Még annál is nagyobbak.</p>
<p>A muszka hadnagy szeretett volna emlékül magával vinni olyan
igazi magyar bankókat. (A hol a tábora letelepedett, ott már az
ilyent mutogatni halál volt.) Kináltuk neki ajándékba: hiszen
kétséges értéke volt már. De nem fogadta el. Aranynyal, ezüsttel
váltotta be. Imperiált, rubelt dobált a magyar bankóért. Pedig csak
egy hadnagyocska volt.</p>
<p>Végül, mikor már jól berugott, osztrák tíz forintos bankókat
csavart össze fidibusznak, azokkal gyujtott szivarra.</p>
<p>Másnap már ugyan felszállt az agiója a magyar bankónak: de
annyival lejebb szállt az ágiója a magyar kardvasnak.</p>
<p>Meg volt mérgezve minden ember a muszka tiszt szavától: hiába
volna tagadni.</p>
<p>A mint a magyar fővezérrel összejöttem (még akkor is nyitott
volt a sebe, a mit a fejére kapott az ujszőnyi ütközetben, beduin
módra volt átkötve egy kék-fehér selyemkendővel: O...y doktor
barátom ott előttem távolítgatta el belőle a csontszilánkokat)
megkérdeztem tőle, hogy mért jártak itt a muszkák.</p>
<p>– Fegyverszünetet ajánlottak.</p>
<p>– Békealkudozás végett? <span class="pagenum"><a name="Page_157"
id="Page_157">-157-</a></span></p>
<p>– Van eszükben! Csupán azért, hogy időt nyerjenek bennünket
körülfogni. Nem álltunk rá.</p>
<p>– Az a hír, hogy az orosz fővezér önnek egy pár drága pisztolyt
küldött ajándékba.</p>
<p>– Az náluk szokás. Én viszonoztam neki az ajándékot a magam
pisztolyaival. (Azzal elővette, megmutatta a szép kaukazi művű
ezüstveretes orosz pisztolyokat.) Hanem azért, ha összekerülünk,
bizony a saját pisztolyával lőjük agyon egymást.</p>
<p>Hát nem lőttünk agyon senkit.</p>
<p>Az uj-aradi ütközetben már nem akartunk verekedni. Elfeledtünk
mindent, a mit tizenhat csatában tanultunk.</p>
<p>Láttam ott valamit, a mi most is kiugraszt az ágyamból, ha vele
álmodom. A tollam kartácsokat fecskend engedetlenségében: nem
akarja leirni! Láttam a huszárokat futni! A mi centaurusainkat, a
világverő hősöket futni számra kisebb ellenség előtt. Nem fogott
már a kardunk. Nem találtuk már a szivünket sehol.</p>
<p>Kövezz meg bennünket, új nemzedék: jól teszed! de
mindannyiunkat!</p>
<p>… Hol is hagytam csak el?</p>
<p>Ugy «kétezer szekér».</p>
<p>Kétezer szekér állt összetorlódva Arad körül.</p>
<p>Ez volt az utolsó sziget a tengerben.</p>
<p>Az utolsó éjszakán, mint az árvíz, öntötte ki az ágyaikból az
embereket az a hír, hogy a magyar fővezér az egész seregét fel
akarja oszlatni apró csapatokra s azzal guerilla harczot fog
folytatni az erdélyi és bánsági hegyek között; s hogy időt nyerjen
a kibontakozásra, abból a kétezer menekült járműből szekérvárat
tömörít az orosz hadsereg utjában s az alatt, a míg a muszkák azt
megostromolják s utjokból félretakarítják: ideje lesz a havasok
útszakadékait elérni.</p>
<p>Hej, de olcsó lett egyszerre a szekér! A melyet tegnap ezeren
vettek, ma kétszázért kinálták. Vágtatott, ki merre látott. A
széles utczán alig birtak a szekerek kimenekülni; <span class=
"pagenum"><a name="Page_158" id="Page_158">-158-</a></span> délig
tartott hajnaltól az utazás a piacztól a város végéhez.</p>
<p>Nagy esők jártak az elöző napokon. Az út fenékig volt ázva. Egy
roppant nagy faltörő vas ágyu, a mit a temesvári ostromparkról
menekítettek idáig, ott pihent a kátyúban rézsutfekve az uton,
nyolczbivalyad magával. Az elzárta az országutat.</p>
<p>No hát keresztül az árkon, neki a mezőnek, a merre világ
van!</p>
<p>De hát van még «világ?»</p>
<p>Hát bizony a szép álomnak most már vége.</p>
<p>A szép álomnak arról a szép halálról.</p>
<p>Nem osztogatják már azt! «Muszáj» élni.</p>
<p>Egy csoport férfi azt mondta: «ejh, minek fussunk szét:
maradjunk együtt, mint hajdan a szenátorok a római forumon! Ezek
legalább biztosították a maguk számára a jó halált. Én is köztük
voltam. Igazuk volt; de nekem is.</p>
<p>Hisz mi az ördögnek is álljak odább? Ha nincs haza, ha nincs
magyar nemzet, ha nincs magyar költészet, irodalom többé! Minek a
Tyrtæusok fajtája? Tele sírni olcsó könyekkel az angyalok
csizmaszárát, a kik nem akartak segíteni rajtunk? Ha a kard kiesett
kezemből, pokolba a lanttal! Kinek éljek?</p>
<p>«Nekem!» csendült meg egy angyalhang. A bizony. Az égben lakó
angyalok ugyan hátat fordítottak, hanem a földön lakó felkeresett,
rám talált: a világosi «romok» alól magával ragadt, a hogy a
walkürök elragadják a csatamezőn feledettet; s azután elnyelt
bennünket a vaderdők mélysége, puszták délibábja.</p>
<p>A világosi nap után öt hónapig nem hallottam egyebet, mint a
rigók fütyölését, kondák kolompolását a Bükk erdejében. Áldott
legyen a kéz, mely ez öt hónapot kitörülte az életemből!</p>
<p>Ott gondoltam ki az ilyen meséket, – a melyekről csak évtizedek
mulva tudtam meg, hogy igaz történetek. <span class=
"pagenum"><a name="Page_159" id="Page_159">-159-</a></span></p>
<p>Abban a hosszú hegy csoportban, melyet egy névvel Király-hágó
alatt szoktunk érteni, látni a régi térképeken egy magyar
falunevet, a sok oláh között. A név magyar volt, hanem a lakosai
már nem voltak azok. Valamikor azok lehettek. Az egyes lakosok
magyar családi neveket viseltek még, de már a keresztneveik Ilia,
Juon, Vaszilie. Még nagyobbrészt nemes emberek is voltak a mellett.
Tagjai a tekintetes Karok és Rendeknek, a kiket restauratiók
alkalmával szekérrel szoktak felvinni a vármegyeház udvarára. Sőt
az anyakönyveik bizonysága nyomán még kálvinisták is voltak valaha.
Aztán eloláhosodtak, elvesztek a tengerben. Nem kaptak hitükbeli
papot, nemzetükbeli tanítót, pap pedig kell a halandó embernek, a
holt embernek meg épen, hát fogtak, a milyent kaptak, pópát és
dászkált: attól aztán lettek oláhokká; hanem azért három dolgot még
sem hagytak el a régi megszokásból: az egyik az, hogy a házaikat
kívülről bemeszelték; a második, hogy hosszúszárú csizmát hordtak;
a harmadik, hogy a magyarokhoz jó szívvel viseltettek. Az elmult
tél keserves lázongásai alatt sok üldözött magyar család talált
náluk menedéket s azután elterjeszté a jó hirüket.</p>
<p>Megint ujra kezdődött a menekülők vándorjárása.</p>
<p>A legelső csapat volt az Erdély felől futó. A segesvári vesztett
csata után jöttek a leányok, a kik nem találtak a vőlegényeikre
többé, ki Magyarországra. Hozták a rémhirt: «jönnek a muszkák!» Még
meg sem pihentek jól, a mikor szemközt jön rájuk egy másik
szekérvonat, telve leányokkal, a kiket a temesvári ütközet tett
árvákká. Hozták a rémhirt: «jönnek a ráczok!» S a míg azon
tanakodtak, hogy együtt induljanak-e a harmadik útnak? ott lepi
őket a harmadik leánynépvándorlás, mely Arad felől ömlik alá; ajkán
e rémhír: «jön a német!»</p>
<p>Most már együtt voltak mind a százan.</p>
<p>Csupa lány. Egyetlen egy fegyveres kisérő nem volt velük.
Szégyen is lett volna.</p>
<p>A legelső éjjel valamennyi szekeres megszökött tőlük.
<span class="pagenum"><a name="Page_160" id=
"Page_160">-160-</a></span> Ott maradtak, mint a túzokcsapat az
ólmos esőben. Most már nem is menekülhettek, csak gyalog, ha lett
volna hová?</p>
<p>Százan voltak, kétszázféle tanácsot adtak maguknak: egy sem vált
be.</p>
<p>A zűrzavar, tépelődés közepett jön a hire, hogy roppant
porfellegek közelítenek onnan Magyarország felől.</p>
<p>Vajh! melyik jön?</p>
<p>A jó barát-e, vagy az ellenség?</p>
<p>Valjon mit hoz?</p>
<p>Szabadulást-e, vagy elpusztulást?</p>
<p>Milyen csufondáros keresztkoma a sors! Hogy megtréfálja a
keresztlányait! Se az egyik, se a másik nem volt, hanem egy pár
ökörcsorda, a mit a magyar hadtestek egyike után tereltek. Az nem
volt ütközetben; mikor szétbomlott a hadi rend, az élelmező biztos
eltereltette az utból a hegyek felé. A kétszarvú bataillon nem
rakja le a fegyvert.</p>
<p>A hajcsárok csúf, rücskös, szurtos ficzkók voltak; – de mégis
csak férfiak voltak! A vezetőjük tultett valamennyijén: ez volt a
megtestesült Kalibán.</p>
<p>De azért férfi volt: még pedig hős! Lóháton jött, fegyvert
viselt, a kalapjához piros toll volt tűzve.</p>
<p>Ünnepelt vitéze lett a társaságnak. Körülfogták, majd megették:
«édes bácsinak» szólongatták.</p>
<p>S hogy tűrte a hizelkedést a hamis. Meg is fizetett érte
emberül. Olyan nagy szavakkal, hogy azokat még a mennybéli
bankigazgató sem birta volna kész pénzzel beváltani.</p>
<p>«Ne féljetek leánykáim, biztatá a fehérnépet. Most vagyunk már
csak igazán jól. A magyar hadsereg egyesült a muszka sereggel. Most
együtt fordulnak a németek ellen. Konstantint kikiáltották magyar
királynak. A cserkeszek meg a lengyel ezredek mind átálltak
hozzánk. Klapka Bécset ostromolja. A török szultán átküldte a Dunán
Omer basát nyolczvanezer törökkel, Ledru Rollin <span class=
"pagenum"><a name="Page_161" id="Page_161">-161-</a></span>
kikötött Triesztnél százötvenezer francziával, Stratimirovics az
egész rácz sereggel Perczel Mórhoz állt! Olyan ágyúzás folyik
odalenn a Maros mellett, hogy idáig hallik!</p>
<p>S a leányok a füleikkel a földre fekve, hallgatóztak. És
csakugyan hallották azt a nagy ágyúzást, a mit csodaképen egész
Tiszán túl hallani vélt minden ember: én magam is megesküdtem volna
rá, hogy hallom. Az egy országos nagy halluczináczió volt.</p>
<p>Az a rücskös pofa mennyi csókot kapott ezekért a dicsőséges jó
hirekért. Hogy itatták kulacsaik utolsó maradvány borával.</p>
<p>Reggelre aztán ez is odább állt búcsúvétel nélkül, valamennyi
hajcsárjával. A marhákat átverte Havas-Alföldre.</p>
<p>A száz leány ott maradt százképen megcsalva. Tízezer égrekiáltó
panasz egy tömegben.</p>
<p>Azt a falut, a hová a száz leány menekült, valamikor magyar nép
lakta. Kálvinisták voltak és nemes emberek. Egy kis szigetet
képeztek a tengerben, a mi aztán lassankint elnyelte őket:
eloláhosodtak. Először nem kaptak hitükbeli papot, akkor kitértek a
keleti hitre; azután eldisputálták a vármegyén a nemességüket,
utoljára elfelejtettek magyarul. Csak a hosszúszárú csizma viselete
emlékeztetett rá, hogy valaha magyarok voltak; a bocskort nem
vették fel. Aztán még maradt valami más is: valami elveszthetetlen
együttfájása a szívnek az anya nemes szivével, a mi elkiséri a
magyart még az oczeánon túl is, s eltart még akkor is, mikor az
utolsó három szót is elfelejtette már az anyanyelvből: «Isten, –
haza, – kenyér».</p>
<p>Ezek a falusi emberek mondták a leányoknak, mikor azoknak a
kétségbeesését látták, hogy bizony rossz helyre kerültek. Jobb lett
volna nekik ott maradni a hadak utjában. Osztrák, orosz katona nem
bántja a védtelen leánynépet, legfeljebb pajkoskodik vele; hanem ha
egyszer a móczok előjönnek, azoknak a keze között kétszer hal meg
<span class="pagenum"><a name="Page_162" id=
"Page_162">-162-</a></span> az asszonyféle! Azok pedig bizonyosan
ide fognak jönni; mert rég fenik a fogukat erre a falura, a minek a
népe nem csatlakozott hozzájuk.</p>
<p>Erre aztán a leányok országgyűlést tartottak. Igazán
országgyűlés volt. Képviselve benne minden vidék, minden osztály és
felekezet. Nagyobb gonddal nem lehetne egy felsőházat
összeállítani.</p>
<p>Mi történjék a leánynemzettel?</p>
<p>Az indítványok nagyon szétágaztak.</p>
<p>Olga, a szép árvalányhajú liptómegyei kisasszony azt
indítványozta, hogy követséget kell küldeni az orosz hadvezérhez,
hogy vegye oltalma alá a hadsereg nem harczoló részét, s fogadja el
részükről is a kapitulácziót. Ez az indítvány megbukott.</p>
<p>Fanny, a feketeszemű bájvirág, regényesebb megoldást talált ki.
Nem messze van már Törökország. A férfiak egy része is oda
menekült. Törökországban a szép hölgyeket nagyon megbecsülik. A
kiből szultána nem lesz, mint bayadere, utczai tánczczal,
énekléssel szép életkört csinálhat még.</p>
<p>Ez a kalandos terv is el lett vetve.</p>
<p>Katicza, az alföldi vad rózsa azzal a tervvel lépett fel, hogy
mindannyian öltözzenek fel oláh fátáknak, s álljanak be a falu
házaihoz szolgálóknak: így majd nem ismernek rájuk az idegenek. Ez
legtöbb kilátással birt az elfogadtatásra, de meghiusult a
helybeliek ellenállásán. Ha ez kitudódik, a móczok felperzselik az
egész falut s leölik a lakosságot.</p>
<p>Erre aztán öten-hatan kezdtek el beszélni, s a zsivajnak az volt
az értelme, hogy meneküljön hát, ki merre lát: száz leány száz
felé, a míg az egyiket kergetik, a másik csak megszabadul.</p>
<p>Végre megszólalt a korelnök, a leányok legidősebbike, a ki maga
választotta ezt a méltóságot. Veronkának hítták.</p>
<p>Hogy szokatlan nagy volt a bátorsága, azt már azzal
bebizonyította, hogy kimondá: hány esztendős? Ritka <span class=
"pagenum"><a name="Page_163" id="Page_163">-163-</a></span>
leánynak van bátorsága azt megmondani (ha a harminczon tulmegy). Az
övé pedig tulment már három esztendővel.</p>
<p>– Harminczhárom esztendős vagyok. Sok szép időt megértem. Ki
voltam? Mi voltam? Senki ne kérdezze, a hogy én sem kérdezem
senkitől az ő dolgát. Most egyformák vagyunk mind. Láttam én már
férfiszerelmet is, férfiharagot is, hétköznapi és ünnepi alakjában.
Egyiktől sem kell megijedni. A ki nem ijed meg tőle, azt nem
bántja. Azt is megtettem egyszer, hogy bementem az
állatszelidítővel az oroszlánok kaliczkájába. A ki nem fél, azt a
fenevad sem tépi össze. A kutya is annak szalad utána, a kit futni
lát. Maradjunk szépen együtt. Ha jönnek a móczok, behuzódunk ide a
beszerikába. A mi pálinkás hordó csak van a falu korcsmájában, azt
megvásároljuk, mind ide hozzuk a templom udvarára, a kerítésen
belül sorba felállítjuk. Ha ide betörnek, fogadom, hogy mind a
pálinkás hordóknak fognak nekiesni, s egynek sem fog eszébe jutni,
hogy a templomban is kereskedjék. S ha teleiszszák magukat, békén
odább mennek.</p>
<p>Ez az indítvány aztán tetszett. Egyhangúlag el lett fogadva.</p>
<p>A faluból is voltak ottan többen a leánygyülésen, kiváncsi
asszonyok, férfiak. Az utóbbiak közül feltünt egy magas, sugár
legény; arczán olyan ősmagyar jelleg, mintha Debreczenből való
volna. Oláh legény volt ez is: régi nemes gazda fia. A pópa
Gligornak keresztelte.</p>
<p>De nemcsak a deli alakja által tette magát feltünővé Gligor,
hanem azzal a buzgóságával is, hogy a Katicza indítványának
pártolást igyekezett a maga népe közt szerezni: az bizony jó lesz!
cselédül fogadni a házhoz ezeket a szép magyar leányokat. Ő maga ki
is szemelt egyet közülök, a ki legszélről állt a fal mellé huzódva,
egy szép szőkehajú leánykát, nem lehetett még tizenhat évesnél
több.</p>
<p>Mikor az indítvány el lett fogadva, Veronka odainté magához
Gligort. <span class="pagenum"><a name="Page_164" id=
"Page_164">-164-</a></span></p>
<p>– Te neked, úgy láttam, hogy tetszett az az ajánlat, hogy minden
ház fogadjon fel egy leányt cselédnek.</p>
<p>– Igen bizony. De az öregek nem egyeztek bele. A móczok
megtudnák és rajtunk állnak boszut.</p>
<p>– De egy leányt csak be lehetne fogadni egy háztájnak? Az nem
tünne fel. Látod azt a szép szőke leánykát ott, a falnak
támaszkodva.</p>
<p>– Hogyne látnám? mikor mindig azt nézem.</p>
<p>– Fogd kézen azt a leányt, s vidd haza az apád házához. Nem való
közénk ez az árva teremtés. A bátyja tábori pap a magyar
hadseregnél. A bátyján kívül más férfinak még a szemébe sem nézett
soha. Az egész hadakozás alatt mindig együtt jártak: a pap a
sebesülteket vigasztalta, a huga meg ápolta. Ártatlan gyermek még.
Magunkat, többieket nem sajnálom, hanem azért az egyért a szívem
fáj.</p>
<p>Gligor azt mondta, hogy bizony gondját fogja viselni, ha
rábízzák.</p>
<p>– Hát majd este, ha sötét lesz, odavezetem hozzátok. Ne szólj
felőle senkinek.</p>
<p>Akkor aztán azt indítványozá Veronka a társnőinek, hogy
örökítsék meg az ittjárásuk emlékét. Van itt a patak mentében egy
óriási palatábla: arra valamennyien karczolják fel a neveiket. Ki
tudja, hátha még egyszer itt összekerülnek megint.</p>
<p>Így támadt az a fekete album.</p>
<p>Akadt egy áruló a faluban, a ki felkereste a hegyek között
táborozó móczokat és tudatta velük, hogy itt száz úri kisasszony
van egy csoportban. Egyúttal azt is elmondta, hogy a pálinkát mind
megvették a korcsmárostól hordószámra s odavitették a beszerika
udvarára. Nem kell belőle inni, mert meg van mérgezve. A bányák
közelében könnyen szerzik a mirenyt; minden háznál tartanak azt a
patkányok ellen.</p>
<p>Éjfél után jár az idő: mindenkit elnyomott az álom a falu
házaiban, csak a leányok voltak ébren, abban a <span class=
"pagenum"><a name="Page_165" id="Page_165">-165-</a></span>
faházban, a mi Isten tiszteletére szolgál. Ők hallhatták a nehéz
lábdobajt, mely megölőik közeledtét hirdeté. Azok nagy csendben
körülfogták a beszerikát, nem is vesződve a bezárt kerítés
ajtajának kifeszegetésével: könnyű volt azon átugrani.</p>
<p>Veronka ott ült a toronyban és onnan nézte, mi történik ide
alant? A borszeszes hordók oda voltak állítva a beszerika ajtója
elé. Ha megiszszák, jól jár vele mind a két fél; ha kiöntik a
földre, azzal is jól jár mind a kettő.</p>
<p>A fejszeütések a hordók fenekére megadták a választ. A széttört
hordókból szétömlött a földre a borszesz, bokáig lehetett benne
járni.</p>
<p>– Jertek csak elő, szép méregkeverők! hangzott a támadók
kiáltása, s döngött köröskörül a beszerika gerendafala a
baltafokoktól.</p>
<p>Nem lehetett irgalmat remélni.</p>
<p>– Hát így is jól van! mondá Veronka, s azzal leoldozta a
nyakából azt a szép himzett kendőt. Egy üvegcse volt a zsebében,
finom illatszerrel: talán «cservirág-vízzel», azt mind felitatta
vele. Akkor aztán egy szál gyufával meggyujtá a kendőt s ledobta az
embertömeg közé, onnan a toronyablakból.</p>
<p>Egy percz alatt lángban állt a beszerika udvara. A földre
kiöntött borszesz fellobbant a támadók lába alatt s körülfolyta a
beszerikát, elterjedve a deszkakeritésig.</p>
<p>Azokról, a kik az óriási máglyában bennszorultak, nem tudni
többé semmit. Azok a vörhenyeges folyondárok, az a tüskés cziher, a
mi azt a gömbölyű tért felburjánozta, tudna valamit beszélni.</p>
<p>A mi vétkük volt a szegény leányoknak, ez a lángörvény bizony
letisztítá.</p>
<p>A móczok boszuja aztán az ártatlan falu ellen fordult. Annak a
helyén most szép szál erdő tart árnyékot.</p>
<p>A kik elmenekültek a lakosok közül, eltagadták, hogy valaha
odavalók voltak. Még a neve is feledségbe ment az elpusztult
helységnek. <span class="pagenum"><a name="Page_166" id=
"Page_166">-166-</a></span></p>
<p>A ki elfutott, még azután is üldözték, s ha a ruházatáról
ráismertek, kegyetlenül kínozták halálra.</p>
<p>Gligor a menekülés előtt átöltözteté oláh fátának a pártul
fogott leányt; maga is bocskort kötött s kecskebőrbekecst
öltött.</p>
<p>Elől-hátul ellenség volt; ki nem lehetett kerülni, hogy meg ne
állítsák.</p>
<p>Eltagadta a születése helyét, azt mondta Hátszegre való.</p>
<p>– Hát ez a leány?</p>
<p>– Ez a mátkám.</p>
<p>– Ha mátkád, esküdjél meg vele. Itt a pópa, azonnal összeád.</p>
<p>Gligor szemébe nézett a leánynak:</p>
<p>– Mit akarsz inkább? Velem együtt élni, vagy velem együtt
meghalni? Szabad a választás.</p>
<p>A leány odanyujtá neki a jobbját.</p>
<p>– No hát, mondd az esküt! kiabálták rá, feje fölött villogtatva
a felemelt véres kaszákat.</p>
<p>– Nem mondhatja, mert néma, mondá Gligor.</p>
<p>A leány nem tudott az ő nyelvükön.</p>
<p>Azért csak összeadták őket, férj és feleség lett belőlük.</p>
<p>De nem bocsátották őket szabadon; ott kellett nekik az ő hegyeik
közt letelepedni, s éjjel-nappal őrt álltak fölöttük, hogy el ne
szökhessenek.</p>
<p>Nem is akartak. Megszerették egymást.</p>
<p>A száz leány közül ez volt az egyetlen, a ki életben maradt.</p>
<p>De ez sem beszélt soha semmit arról a réméjszakáról, mely
társnőit elhamvasztá. Megmaradt következetesen némának. És
megmaradt parasztasszonynak.</p>
<p>Testvére, a tábori pap, a szabadságharcz után a papi pályán
fényes polczot vívott ki magának, egyházi méltóságra emelkedett;
nagy vagyont gyüjtött, s azt halálával mind jótékony, emberbaráti
czélokra hagyta. És huga, az oláh parasztnő, soha sem tudatta vele,
hogy életben maradt. Csak a mikor a derék főpapot temették, akkor
láttak <span class="pagenum"><a name="Page_167" id=
"Page_167">-167-</a></span> a fényes székvárosban a temetési pompa
közepett egy öreg anyókát a hatlovas gyászhintó után, egy oláh
paraszt karjára támaszkodva, bandukolni: ez volt a nagyhírű
főpapnak a testvére. – De még akkor is néma volt. Magyarul nem volt
szabad beszélnie; tehát megtanult némának lenni. Az utolsó a száz
leány közül.</p>
<hr class="chap" />
<p><span class="pagenum"><a name="Page_168" id=
"Page_168">-168-</a></span></p>
<h2>ROMÁNÓ CSIBAKÉRÓ SZIKLARIBE.</h2>
<h3>I.</h3>
<p>A fent leirt czím annyit tesz, hogy: «a czigánynyelv
rendszabályai».</p>
<p>Mert a czigánynak a neve nem «czigány», hanem «roma».</p>
<p>Tehát a czigányról van szó, a kiről senki sem akarja tudni, hogy
ő «roma»; mindenki azt akarja róla tudni, hogy ő «czigány».</p>
<p>Az a rejtélyes faj, a ki mindenütt ott terem meg, a hol nem
vetették, mint a parlagföld vadvirága, sehol sincs hazája s
mindenütt otthon van: Orosz- és Törökországban, Angliában és
Spanyolországban, németek, francziák, olaszok hazájában, mindenütt
az övé a faluvég, az útmellék, az avar, a sötét erdő s mindenütt
megmarad czigánynak.</p>
<p>Az egész világ ismeri s még sem ismeri senki.</p>
<p>Nem köti magát a földhöz, «nem szereti czigány a szántást»,
hanem a mi munka másnak nem kell, azt ő rá hagyják, a mit tűz
mellett, a mit vízben-sárban kell elvégezni, a mi az idegeket
kipróbálja, az az ő mestersége.</p>
<p>Nem tanul semmit, s mégis ő mond jövendőt az okos embereknek, ő
gyógyítja meg a nyavalyásokat, kiveti kártyával a szerencsét a
szerelmes szíveknek s kipörgeti rostán a veszett tárgy
eltolvajlóját.</p>
<p>A törvényről annyit tud, hogy az az ő üldözésére van kitalálva s
azzal összetalálkozni veszedelem; azért annak útjából kitérni ezer
furfangja van. <span class="pagenum"><a name="Page_169" id=
"Page_169">-169-</a></span></p>
<p>A kihez ragaszkodik, azért guzsba hagyja magát csavarni, de a
kit meg akar csalni, azt leveszi lábáról, ha négy van is neki.</p>
<p>Az arcza mindig gyászol, hanem a kedve piros: a nyomorúságból is
tréfát csinál s a mije nincs, annak nem érzi hiányát.</p>
<p>A legszegényebb és a leggazdagabb embere a földnek: a türelmében
akkora kincset bir, mint más a pénzes ládájában, a gulyájában, a
dominiumában. Gúnyt űz a hidegből, a viharból, a koplalásból, a
nyomorúságból: «jaj de hideg van odakinn!» mondja, kidugva az ujját
a ponyva sátor hasadékán; «jó ez a köpönyeg, de az idő nem hozzá
való», «jeget ettünk, vizet ittunk»… stb. s ha azt kérdik tőle:
«minek neked ez a sok gyerek? czigány!» azt mondja rá: «hát kire
maradna ez a nagy világ?»</p>
<p>Alázatos és mégis büszke, csak azért marad leghátul, hogy össze
ne keveredjék. Titkolózó, zárkózott, összetartó. Mindig verekedik
egymás közt; de soha se megy biróhoz panaszra; a maga vajdájának
engedelmeskedik vakon s attól nem appellál.</p>
<p>És aztán vannak bámulatot keltő tehetségei, a mikben a lángész
hatalma nyilvánul. A hangjegyet nem ismeri és a zenéhez mégis ért;
jobban, mint a ki tanulta. Keze alatt a száraz fa sirni tanul, a
bélhur beszél, s a hang érzelemmé magasztosul. Maga után csalja
lelkünket, azon veszszük észre, hogy nem a hegedüjén, hanem a
szivünkön játszik, magyarázza legtitkosabb gondolatainkat,
megszólalásra birja bánatunkat, felidézi mohfedte emlékeinket,
tüzet éleszt ereinkben, indulatokat ébreszt, szemeinket
megnedvesíti, ellágyít, kibékít, majd meg elröpít az andalgások
ábrándvilágába s aztán neki zúdít a harczi kedvnek, hogy felejtsük
a mankót a hónunk alatt, a köszvényt a lábunkban, a hivatalt a
vállunkon, a csillagot a gallérunkon, s neki akarunk rohanni a
félvilágnak dicsőségünkben, elkeseredésünkben; kerget a
nyiretytyüjével, a tárogatójával <span class="pagenum"><a name=
"Page_170" id="Page_170">-170-</a></span> a czigány. Pedig hát «mit
neki Hekuba?» «haza?» – «hir?» – «szabadság?» – «dicsőség?»</p>
<p>Csak a magyarországi czigányról beszélek. A többit nem
ismerem.</p>
<h3>II.</h3>
<p>A magyarországi czigány az egész világon szétszórt czigánynépnek
a törzse, az arisztokratiája.</p>
<p>Nemcsak nagyobb szellemi tehetségeinek számbavevése indít ez
állításra, ámbár ez is erős bizonyíték. A magyarországi czigányok
közül katonai, papi és polgári pályákon is találkozunk
kitünőségekkel. Volt egy czigány tábornokunk, nem rég szenteltek
fel a váczi dioecesisben egy czigány plébánost s Rácz Palinak, a
közkedvességű zeneprimásnak, huszonhárom élő fia közül ügyvéd,
mérnök, hivatalnok, orvos, tanár cseperedett már fel s tán csak
egypár marad meg «czigánynak». Olvasottság, tudománykedvelés
meghonosult náluk; sokan közölük házakat, földeket szereztek;
többen a szavaló, éneklő művészet terén fényes neveket vívtak ki
maguknak, a mellett példás családi életet élnek; (azt kell látni,
hogy szereti czigány a rajkóját!) egymás elhagyott árváiról
gyöngéden gondoskodnak s fiaik a hadseregben jó katonák s minden
tekintetben magasan fölötte állanak az orosz és oláh
medvetánczoltató kóbor czigánynak, az angol lócsiszárnak, a szláv
üstfoltozónak és a porosz kényszerített takácsnak; zenélni pedig
sehol se tud a czigány, csak nálunk, másutt csak gajdol. (Egyes
lángelméket kivéve, mint Sarasate.) Ezért külföldön a magyar
czigányt fajrokoni nagyon respektálják.</p>
<p>A valóságos elsőszülötti jogát azonban a magyarhoni «romá»-nak a
positiv tudományos kutatás igazolja: a philologia.</p>
<p>Először is a «roma» nyelvben csupán a magyarhoni czigányoknál
van meg a három idő: jelen, mult és jövő; <span class=
"pagenum"><a name="Page_171" id="Page_171">-171-</a></span> minden
más czigánynyelvnél csak kettő van használatban: a jelen és a mult.
A jelen fejezi ki a jövőt is. Azután a magyarországi «roma» nyelv a
leginkább hasonlatos a hindosztáni idiomákhoz s csupán magyar
szavakkal van keverve. Minél távolabb innen, annál többféle nyelv
keveredett vele, magával vivén a magyart is; úgy hogy a magyar
czigányszavak még az angol czigányoknál is feltalálhatók.</p>
<p>Ez bizonyítja, hogy távol hazájukból kivándorlásuk után
Magyarország volt az, a hol legelőször állandóul letelepedtek az
indus származású «romá»-k.</p>
<p>Ki tudja, milyen büszke nemzet lehettek valaha ott őseik
hazájában, a hol a fán ingyen terem a kész kenyér, s finom gyapjut
hullatnak a virágtokok, s az embernek nincs más dolga, mint az
ingyen kenyérért, ingyenruháért hegedüvel, sippal dicsérni az
Istent. S aztán nem ismerni magánál nagyobb urat…</p>
<hr class="tb" />
<p>A czigány nyelv szótárában nincs kifejezés erre a szóra:
«jóllaktam», de erre a szóra sincs: «köszönöm». Mikor a czigány azt
akarja mondani «köszönöm», ezt így fejezi ki: «nehezet
cselekszem»…</p>
<h3>III.</h3>
<p>Magam is elbámulok rajta, hogy lettem én egyszerre ilyen tudós
emberré?</p>
<p>Hát ezt én mind most tanultam Alcsuthon.</p>
<p>Tudniillik, hogy az én fenséges princzipálisom, Rudolf
koronaörökös főherczeg meghagyván nekem, hogy a magyar korona
alatti országok népeinek ismertetésénél a legszakavatottabb
tudósokhoz forduljak, mulhatatlan kötelességemnek találtam a
köztünk élő érdekes népfajnak ismertetése végett ő fensége óhajtása
szerint, legmagasabb nagybátyjához, József főherczeghez folyamodni,
mint a <span class="pagenum"><a name="Page_172" id=
"Page_172">-172-</a></span> kiről köztudomású, hogy a «roma» nép
nyelvének tanulmányozásával régóta behatóan foglalkozik s kinek
eddigi buvárlásait külföldi nyelvkutatók s többek között a kitünő
osztrák szaktudós, Miklosich is bőven felhasználták.</p>
<p>Ő fensége, József főherczeg, legkegyteljesebb készséggel ajánlá
fel minden e téren szerzett, kéziratban levő, munkáját s meghívott
magához, «mivelhogy magyar ember többet végez szóval, mint
irásban». S különösen azért is, mert három irásban levő tudományos
művén kívül még egy csak «fejében levő, irásban nem létező munkát»
is helyezett kilátásba, a czigányok szokásai-, vallásai- és
életmódjairól.</p>
<p>E kegyteljes meghívásnak engedve, tettem a napokban hódoló
látogatásomat az alcsuthi kastélyban.</p>
<p>De előbb beszéljünk Alcsuthról.</p>
<h3>IV.</h3>
<p>Az alcsuthi uradalom egy négyszögmértföldnél nagyobb területet
foglal el. Még ezelőtt hetven évvel ez az egész tájék egy nagy
kietlen pusztaság képét mutatta. Vadvizes völgyek, a mik büzhödt
mocsárokon végződtek, kopár sziklahátak, meztelen, sivár
agyagdombok, aszú, tövisbozótos legelők vettek körül hosszú
bogárhátú vályogtanyákat, a mikben a birkások teleltették
juhnyájaikat. Ez volt az egyedüli gazdaság: a birkatartás.</p>
<p>Mikor József nádor átvette az alcsuthi «pusztát», az egész nagy
területen nem volt több, mint három élő fa: egy fűzfa vizenyős
lapályon, egy diófa a legelősikon, és egy tölgyfa a hegytetőn. Még
most is megvan mind a három; kegyelettel őrizve, ápolva,
körültámogatva. Egyéb fa nem volt. Az ákácz még nem volt ismeretes
Magyarországon, s a platán még akkor csak a fejedelmi díszkertek
vendége vala Európaszerte. <span class="pagenum"><a name="Page_173"
id="Page_173">-173-</a></span></p>
<p>És József nádor elhatározta, hogy ebből a sivatagból fog egy
mintaparadicsomot alakítani.</p>
<p>De még ha csak a sivatag pusztával kellett volna felvennie a
nehéz küzdelmet! Hiszen a föld olyan jó «gyermek»; megjavul, ha
javítják; de nagyobb ősbozót volt ott az emberi társaságban.</p>
<p>Az egyik szomszédság voltak a «bicskei» nemes urak.</p>
<p>Azok a hirhedett verekedők, a kiket szekéren hordtak vármegyéről
vármegyére, tisztujításokra, alkotmányos jogokat gyakorolni furkós
bottal; a kiknek segítségét igénybe vették bracchiumok, repositiók
alkalmával. Le van irva «Rab-Ráby»-ban ezeknek a vándor hőseknek a
vitéz működése egy ilyen «önbiráskodási» harczban, a mire hajdani
jogi praxisunk felszabadított bennünket. Nem parancsolt ezeknek se
a vármegye, se a dicasterium soha!</p>
<p>A másik szomszéd pedig volt a dobozi compossessoratus. Mind
csupa nemes urak, a kik a szántás-vetés mesterségeig, még e rövid
kilenczszáz esztendő alatt, hogy Árpáddal bejöttek, meg nem alázták
magukat. Rendes foglalkozásuk volt ez ideig lovakat eladni, a
nélkül, hogy lovakat vennének. Ha paraszt tenné, azt mondanók, hogy
«lopás», de nemes ember nem «lop», csak «hódít». Az elhódított
lovakat átverték a Dunán a szigetségbe; ott eladták styriai
lócsiszároknak, s azok vitték odább. Ezt úgy hijják, hogy «szabad
kereskedés». Utazni nem is igen mert senki Dobozon keresztül, mert
ott valami ingóját bizonyosan kisajátították. S aztán panaszra
menni a szolgabiróhoz a doboziak ellen, tiszta bolondság lett
volna; ugyan ki ne ismerné ezt a szép nótát:</p>
<div class="poem">
<div class="stanza"><span class="i0">«Ha a főbiró
háborgat,<br /></span> <span class="i0">Lopok neki egy pár
lovat;<br /></span> <span class="i0">Behajtom az
udvarára;<br /></span> <span class="i0">Még meg is hí vacsorára.»
(Akkor volt az!)<br /></span></div>
</div>
<p>József nádor föltette magában, hogy ezekből a kevély,
rakonczátlan, tolvaj népekből, becsületes, munkás, okos embereket
fog alakítani, s a mint a táj képe lassan átidomul <span class=
"pagenum"><a name="Page_174" id="Page_174">-174-</a></span> kopár
sivatagból áldástermő viránynyá, a rajta lakó ember is átnemesül
vad, szilaj duhajból derék honpolgárrá.</p>
<p>S a kettős munka már a második nemzedéknél be van fejezve. Mind
a kettő teljesen sikerült.</p>
<h3>V.</h3>
<p>József nádor mély kedélyű messzelátó lélek volt; megáldva
gyöngéd érzésekkel, regényes hajlamokkal és gondviselésszerű helyes
tapintattal.</p>
<p>Első házassága valódi érdekfeszítő regény. A két császár,
Ferencz és Pál között vihartjósló ellenséges viszony támadt, mely
válságos hadviseléssé fenyegetett elfajulni. A bécsi udvar ekkor
József főherczeget szemelte ki arra a küldetésre, hogy
Szentpéterváron a felförmedt földi istenek haragját
lelohaszsza.</p>
<p>Az indulatos, erőszakoskodó Pál czár dölyfös haraggal fogadta az
ifju fejedelmi sarjat, s az udvaroncz sereg uralkodója
kedélyhangulatát éreztette vele. Csak egy szív nyilt meg előtte: a
czár legifjabb leányáé, kedvencz gyermekéé. A míg a diplomaták a
hódító hadjárathoz készültek Ausztria ellen, az alatt József is
végezte a maga hódítását, s a czár csak akkor tudta meg, hogy a
béke meg van kötve, mikor a kedvencz leánya Alexandra megvallotta
neki, hogy az ifju főherczeg birja a szivét. Ekkor aztán ő is
meglágyult, s a szövetség egyszerre lett megkötve az apák és
gyermekek között.</p>
<p>A Szentpéterváron végbement esküvő után Pál czár elrendelé, hogy
a hazájába térő ifju házaspárt száz hintó kisérje, udvari néppel
rakva a határig; valamennyi hintó ujdonat új legyen. A
főudvarmester azonban jónak látta az új hintókra kapott pénzt
zsebre tenni, s a helyett ócska hintókat festetett meg újnak,
azokat állíttatta elő a nász kiséretére. <span class=
"pagenum"><a name="Page_175" id="Page_175">-175-</a></span></p>
<p>Az elindulás perczében Pál czár, a mint gyermekeitől búcsut
vett, az utánuk következő hintókat megállíttatá s a tollkésével az
új festésen vakarást tett, meglátta az alatta levő régi fénymázt. S
azzal az egész díszkiséret, a főudvarmesterrel együtt, nászút
helyett czakkompakkostól Szibériába kocsikázott.</p>
<p>Az orosz czári mátka csodaszép volt s a lelke hű képmása
arczának. Virágkorában halt el. A nádor ürömi birtokán van egy
keleti stylben épült kápolna, abban aluszsza Alexandra Pavlovna
örök álmát. Alakja most is ép és romlatlan, (épen mint a
krasznahorkai csodahalotté, Serédi Andrássy Istvánnéé). A mi hogy
fel lett fedezve, ez a története.</p>
<p>A czár szeretett leányát egész keleti pompával rendelé
eltemettetni, arany koronával a fején, drágaköves nyaklánczokkal és
kösöntyükkel felékesítve s egy orosz prépostot, tizenkét énekessel
együtt rendelt Ürömre, a kik ott naponkint isteni tiszteletet
tartsanak a kápolnában a kedves halott fölött. A sírbolthoz vezető
ajtónak három kulcsa volt: az egyik állt a nádornál, a másik a
czárnál, a harmadik a prépostnál.</p>
<p>A szabadságharcz után József nádor családja elköltözött
Magyarországról: az ürömi prépost és az orosz énekesek gondolták
magukban, hogy ha az élők elmultak, hát a halottak mért ne
mulhatnának el? S egy szép napon eltüntek Ürömről. Senki sem
kérdezősködött utánuk.</p>
<p>Hanem körülbelül egy év mulva érkezik egy levél Miklós czártól
István főherczeghez, a ki akkor Schaumburgban lakott, a melyben
tudatja vele a czár, hogy a mostoha anyja sirját Ürömön az őriző
prépost és énekesei megszentségtelenítették, a kriptát feltörték, a
halott arany koronáját, ékszereit elrabolták és megszöktek vele.
Ékszerek és korona már kézre kerültek, a sirrablók ott ülnek már a
szibériai ólombányában, jöjjön fel tehát a nádor fia
Szentpétervárra s vegye át a megtalált ékszereket és vigye vissza a
fenséges halott anyjának. István főherczeg azonban <span class=
"pagenum"><a name="Page_176" id="Page_176">-176-</a></span> maga
nem mehetett, az öcscsét, József főherczeget küldte maga helyett
Szentpétervárra, ő vette át a koronát az ékszerekkel, neki lett
meghagyva, hogy sajátkezüleg koronázza meg és ékesítse fel azokkal
holt mostoha-anyját. A felnyitott koporsóban még akkor is
változatlan ép volt az örök alvó. – Legyen csöndes álma a koronája
alatt!…</p>
<hr class="tb" />
<h3>VI.</h3>
<p>Az alcsuthi puszta a rómaiak idejében castrum helye volt, az itt
talált latin feliratos régiségeket, kőkoporsókat, fegyvereket,
pénzeket mind felküldték a nemzeti muzeumba. Nem régen is talált
egy sváb közbirtokos a földén egy szép faragványú nagy római
sirkövet, de nem akar tőle megválni.</p>
<p>Egy hegytetőn pedig most is áll még egy «pogányvár»
fundamentuma: tán a várkunok uralmának emléke?</p>
<p>Milyen nagy óriás az idő! Ezer éves lépésekben támad a nyomán
ugyanazon a helyen új élet. Római, avar, magyar. Hát a jövő ezer
éves lépés mit hágy itten?</p>
<h3>VII.</h3>
<p>Még nem egészen hetven esztendeje, hogy József nádor a legelső
élő fát sajátkezüleg ültette az alcsuthi pusztán s a legelső
parasztgyereknek ábéczét adott a kezébe s ma már nép és vidék
mintaképe annak, a minek «kell» lenni az egész országnak
valaha.</p>
<p>A kopár agyaghalmokat rengeteg erdő fedi, a tölgy összeborul az
egykor egyetlen magányos ős szálfa körül, a szálas fenyőerdő
kanyargó utjain őzcsapat szökell keresztül s a gyümölcstermő
pagonyban a fáczánok huznak végig. A magas <span class=
"pagenum"><a name="Page_177" id="Page_177">-177-</a></span>
tetőről, merre a szem ellát, mindenütt nevető tájék, dicsekedő
halmok, arany szántóföldek, pompázó bársony rét, hivogató liget,
mámoros szőlőhegy; közben fehér házak, fák közé bujt falvak,
asztagokkal körülvett majorházak, legelésző gulyák, birkanyájak,
ménesek. A kopár sziklaoldalból kőbánya lett, melynek óriási
prizmái mint egy hófehér új várrom szakadéka, tünnek fel a távolban
És alant a falu közelében a fejedelmi kastély tornyos templomával,
melynek óraütése mértföldnyire hallik, körülfogva a nagyszerű
parktól, melynek lombjai közül messzire kiragyog a pálmaház roppant
üvegkupolája.</p>
<p>Egy átelleni ormon a megdicsőült nádor márvány-emléke, melyet
hálás gazdatisztjei emeltek, a késő időknek tanuságul.</p>
<p>Az alcsuthi kert már régóta hires az országban, mint anyatelepe
valamennyi diszkertnek, a honnan exoticus fáinkat szerezzük.
Csakhogy a miket mi araszszal mérhető fehér és veres levelű
bokrocskákul ápolgatunk, azok ott terebélyes óriások. S mind ezek a
növényország aristokratái, a világ öt részéből összehordott czifra
nevű, czifrább levelű, virágpompájú növénymágnások
tiszteletteljesen veszik körül azt a plebejus őst, a félig korhadt
fűzfát, melynek egyik ága már a földre kivánkozott, csak az alája
tett apostolok tartják. Társul szegődik hozzá egy roppant
terebélyes meggyfa, mahalepbe ójtva, a mit József főherczeg édes
anyja, az utolsó nádorné nagyasszony ültetett saját kezével valaha.
Évek előtt lecsapó villám kettéhasította a fát, de a gyermeki
kegyelet újra föléleszté: a lehasított törzset feltámaszták, erős
sodronyokkal összeszorították; s a fa ujra összeforrt és tovább
őrzi ültetője emlékét. Minden fának krónikája van itt: a hálás
utódok elmondják, mikor lett ültetve? kinek az emlékére? az utolsó
fák helyét hogyan jelölte ki legkisebb fiának a megboldogult nádor
halála előtt három nappal.</p>
<p>A pálmák háza, az orangeria, az orchideak melegházai s az egész
kertet tropicus tenyészetre ösztönző artézi kút <span class=
"pagenum"><a name="Page_178" id="Page_178">-178-</a></span> és
vízvezetés már a nádorfi, József főherczeg alkotása. Ő építteté a
gyönyörű templomot is, mely Storno építész mesterműve és a
nagyszerű könyvtárt, mely tele van nagybecsű ritka művek
gyüjteményével.</p>
<p>Hanem hát mindez csak pompa, uri luxus, a mire azt mondjuk: «jó,
a ki teheti». De hát hol a haszonhajtó része a nagy alkotásnak?</p>
<h3>VIII.</h3>
<p>Hiszen ez az igazi fényoldala Alcsuthnak, a haszongazdaság.
Ménei, merinó juhai, tehenészete világszerte hiresek az uradalomnak
s az idén a szántóföldein 82 fontos a buza.</p>
<p>De meg is látszik a gazda szeme a gazdaságon.</p>
<p>Épen a nagy vihar után való napon mentem oda, olvasom azóta,
látom is szememmel, milyen károkat tett a lábon álló gabonában a
zivatar, de nem az alcsuthiban; az már akkor be volt takarítva,
csépeltek is rendre.</p>
<p>Szép jelenet volt az, mikor a fiatal ispán jelenté az urának,
hogy az idén kétötöddel erősebb a termés, mint tavaly s az egész
biztos helyen van már s arra a főherczeg megemelte előtte a
kalapját: «ön derék ember, látom, hogy értelmes, szorgalmas;
megérdemelte a bizalmat; kinevezem önt ezennel kasznárrá». (Ha
mindenütt ilyen hamar érné az érdemet a jutalom!)</p>
<p>S ilyen emberekből áll az egész gazdatiszti kara. Valamennyien
mind magyarok, régiek, kiket az atyja nevelt, szoktatott munkára s
azoknak a sarjadékai. A hajdani hetvenkedő bothősöknek munkában
megnemesített ivadéka. Ez a két Józsefnek, a nádornak és fiának a
műve.</p>
<p>«Meg akarom mutatni, hogy a magyarnak mindenre van esze, minden
jóra képes, hiába rágalmazzák.» (Arany szavak.)</p>
<p>Főtisztek, ügyvezetők mind a hajdani alcsuthi parasztokból
kerülnek ki. Beutazzák a külföldet, hazajönnek <span class=
"pagenum"><a name="Page_179" id="Page_179">-179-</a></span>
ismeretekkel gazdagon, de olyanok is vannak, a kik külföldön
találnak megbecsülést; a híres Le Roy Louisnak főkertésze alcsuthi
növendék, a derék Bárányos. A hirhedett méhész, Parti Károly,
alcsuthi molnár fia, a méhészeti kiállításon új kaptárjával az első
pályadíjt nyerte el s találmányával elhódította Dzirdzon elől a
méhek birodalmát. Hirlapokba is ír s úgy magyaráz, mint egy
professor. De azért most is ott molnár az alcsuthi «Kis Svájcz»
patakmalmán.</p>
<p>A templom és a könyvtár pompás kiállításában csak alcsuthi
lakatosok, asztalosok remekeltek versenyt.</p>
<p>Hát a hires verekedők? a dobozi nemes urak? Azok most a legjobb
aratói az uradalomnak. Ha némely évben rosz az aratás, József
főherczeg gondol ki valami új dolgot: csatornát huzat, tavat ásat,
sziklákat hordat össze fiók alpesekké, a miken havasi növényeket
honosít meg, ezt mind a nemesi karok (nem «és rendek» többé)
hajtják végre. Igen jó munkások és a mellett nagy a becsületük.</p>
<p>A hol nyolczvan év előtt az átutazónak még a rúd mellé kötött
lova sem volt biztos, most nyitott ajtó, ablak mellett alszik éjjel
földesúr és gazda.</p>
<p>A legutolsó hős a «régi gárdából» nehány éve halt meg. Persze
Illaváról került haza. Rózsa Sándor bandájában volt nagy ember.
Mikor haza szabadult az utolsó capitulatió után, szétnézett: látta,
hogy oda az ősi erkölcs! itt most minden ember dolgozik, rosz világ
van! Elbusulta magát: megivott egy liter pálinkát s azzal kifeküdt
a gyepre s reggelre megfagyott. Szép tárgy egy ponyvaköltőnek!</p>
<p>A falvakban kitünő iskolák oltják az új nemzedékekbe az
ismereteket; egyet a főherczeg tart fenn, másikat a kálvinista
hivek. A kisdedóvó, a nőipariskola Klotild főherczegnő alkotása. S
hogy a nép védve legyen az uzsora ellen, fel van találva számára az
önsegélyző takarékpénztár. Nem szórják itt az ingyen ajándékot
sápitozó szájnak, <span class="pagenum"><a name="Page_180" id=
"Page_180">-180-</a></span> hanem megtanítnak minden embert megélni
a maga keze, esze után.</p>
<p>Hanem a nyugdijazott cselédek hivei már egész telepet
képeznek.</p>
<p>És in fine fináli, ez a legfőbb facitja a dolognak: 70 év előtt
volt a tiszta jövedelme ennek az uradalomnak holdankint 8 váltó
krajczár, most pedig 8 ezüst forint. Ez ám a honfoglalás!</p>
<h3>IX.</h3>
<p>József nádor azon kezdte, hogy maga is ott lakott az új telepen,
a mikor még az ültetett fák nem adtak árnyékot, a maga jobbágyai
közepett. Még akkor jobbágynak hitták a földmívest.</p>
<p>Rég gyermekkoromban hallottam még az adomákat a «Palatinus
Pistáról», a kit játszótársai, a parasztgyerekek, csak ezen a néven
szólongattak, felkiabálva rá az udvarról: «Palatinus Pista, gyere
le játszani!»</p>
<p>S aztán a kis nádorfi együtt játszott velük katonásdit s evett
az ő fekete kenyerükből.</p>
<p>István főherczeg igen szelid, jó fiu volt.</p>
<p>Bezzeg nem az volt az öcscse.</p>
<p>A Palatinus Jóskát már nem kellett a paraszt gyerekeknek
hivogatni, felkereste az őket magától is; együtt nyargalászott
velük, felkapaszkodva a legszilajabb csikókra, csak úgy szőrén,
kantár, kötőfék nélkül; az Isten őrizte, hogy kezét-lábát nem törte
egypárszor. Ez már nem érte be az egzeczéroztatással, hanem igazi
ütközeteket játszott. A szomszéd faluból, Etyekről átjöttek a sváb
gyerekek nagy csoporttal, kötelőzködni; azokat ő az alcsuthi fiuk
élén kegyetlenül ellazsnakolta. Egyszer egy sváb fiunak betörte a
fejét, annak az apja feljött nagy panaszszal a nádorhoz a Jóska
herczeg ellen, hogy az ő Hanzijának a fejét betörte. «Hát tudod
mit? mondá neki a nádor; majd a legközelebbi alkalommal, mikor a
gyerekek megint háborúst <span class="pagenum"><a name="Page_181"
id="Page_181">-181-</a></span> játszanak, törje be a te Hanzid az
én Jóskámnak a fejét és én nem fogok te hozzád menni miatta
panaszra».</p>
<p>Egy birkózó pajtása József kis herczegnek, a kivel legtöbbször
mérkőzött, a mult évben halt meg; Nádasdinak hítták. Most is
emlegeti. Keleti Károly (a statistica nagyherczege) máig is viseli
a homlokán egy kardcsapás emlékét József főherczegtől, a főherczeg
meg ő tőle egyet az állkapcsán. Úgy gyakorolták a kardvívást,
sisak, plastron, keztyü nélkül.</p>
<p>Egyszer meg egy német professort, a ki iránt Jóska herczegnek
különös ellenszenve volt, úgy eltett láb alól, hogy késő estig rá
nem találtak; s csak a vallástanítója lelkérebeszélése után
vallotta ki, hogy mit csinált vele? A nagy park közepén áll egy
Belvedere, abban voltak összegyűjtve a római műemlékek a castrum
helyéből; a míg a jámbor tudós azokat tanúlmányozta, a kis Jóska
herczeg rázárta az ajtót, s azzal hazament szépen s hagyta keresni
a tudóst napestig.</p>
<p>S még iskolás gyerek volt, a mikor már megízlelte a csatatüzet.
Egyszer tizenegy olasz katona szökött meg a budai várból s azok a
Vértes erdei között megkezdték a brigantaggiót. Négy vármegye lovas
és gyalogpandurja egyesült az üldözésükre s utoljára odaszorították
őket az alcsuthi sűrű pagonyba, a hol aztán nagy lövöldözés mellett
tudták őket elnyomni. Persze, hogy a kis József herczegnek is ott
kellett lenni, hogy megtudja, milyen hangja van a
golyófütyölésnek.</p>
<p>Hányszor vett részt már azóta az ilyen konczertben?</p>
<h3>X.</h3>
<p>Hányszor vett részt azóta a nádorfi az olyan aratásban, a hol a
lekaszált kalász Isten képét hordja! Ott volt a nagy
világcsatákban, mint dandárvezér; a 66-iki háboruban <span class=
"pagenum"><a name="Page_182" id="Page_182">-182-</a></span> az ő
ágyuié volt az utolsó szó. Mikor Pozsonynál félbeszakítá az
ütközetet a fegyverszünet izenete, olyan fekete volt az arcza a
lőporfüsttől, hogy a mint a kifáradt tisztikarral együtt ebédhez
ült a «Zöldfában», a jó öreg Palugyay «Herr General»-nak
czímezte.</p>
<p>«Hát nem ismer már, öregem, hisz egykor jó barátok voltunk!»</p>
<p>És annyi füstfelhő, golyózápor közül mindig sértetlenül jött
elő.</p>
<p>Golyó kikerüli, vadkan meg nem tépi, darázs meg nem szúrja.</p>
<p>A vadkant soha sem lövi, mindig késsel szokta felfogni (pedig
egyszer beletört a kése s majd Zrinyi Miklós sorsára jutott), s a
méhek közé tévedt tolvajdarazsakat kiszedi a kezével: nem
bántják.</p>
<p>«Bizonyosan tisztelik Árpád vérét», mondám rá, mikor a szememmel
láttam ezt a merényletet.</p>
<p>«Jobb magyarázatát adta ennek az x-i plébános, szólt a
főherczeg; szerinte valami olyan rossz illata lehet a kezemnek, a
miért a darazsak irtóznak beleharapni».</p>
<h3>XI.</h3>
<p>Egy esztergályosműhelyen keresztül, melynek csak egy soha be nem
zárt üvegajtaja van az udvarra, lépünk be a nádorfi
dolgozó-szobájába, melyben csak fegyverek és könyvek, – és
tűzoltó-készletek képezik a pompát. Mert József főherczeg nem csak
a magyar honvédségnek főparancsnoka, hanem az Alcsuth és vidéke
összes tűzoltóinak is.</p>
<p>S ott áll előttünk az a férfiu, a ki harmadfélszázezer magyar
honvédnek vezére, a margit-szigeti paradicsom pazarkezű
megalkotója, a magyar földesurnak s a magyar családapának igaz ős
mintaképe, – s a szegény czigányok nyelvtudósa: napbarnította
arczának erőteljes vonásaiban, <span class="pagenum"><a name=
"Page_183" id="Page_183">-183-</a></span> nyugodt, szelid tekintetű
szemeiben a jóság és erély van kifejezve, a bajusza hegyesen
kipödörve, öltözete csipőig érő fekete kabát, semmi nyakravaló,
hosszúszárú, kecsege orrú huszárcsizmákba huzott szürke nadrág; – a
fején, ha künn jár, türt karimájú szürke turi kalap, sem bot, sem
ostor soha a kezében; még csak egy kutyát sem hord magával. Csak a
folyosón hever egy félig szélhüdött bernáthegyi, a mely nem bir már
fölkelni. Hajdan a kis gyermekek játszótársa volt; most nyugdíjban
tartják.</p>
<p>«Tizenöt esztendeje adta ön szavát, hogy eljön Alcsuthra,
valahára beváltotta». E szókkal fogadott.</p>
<p>Mondom, hogy most sem ingyen jöttem, vinni akarok valamit.</p>
<p>Rudolf trónörökös ő fensége hozzáirt leveléből már értesülve
volt a főherczeg a hozzá intézett igényekről s előkereste a kivánt
iratokat.</p>
<p>Én azt hittem (a hozzám irt leveléből itélve), hogy holmi apró
jegyzetekről van szó, a miket egy dilettáns philolog nagyobb
hivatása közben fenmaradt üres óráiban összegyüjtögetett s kapok a
kezembe két terjedelmes, kidolgozott opust, a melyik közül az
egyiknek a czime «Románó csibakéró sziklariben», a másiké «Románó
ugrikánó alanengéró libró» (czigány összehasonlító szótár).</p>
<p>Az első terjedelme 156 nagy folió lap, a másodiké 641.</p>
<p>– Ezt hagyjuk éjszakára!</p>
<p>– Csináljon vele a mit tetszik.</p>
<h3>XII.</h3>
<p>– Ugy jár ám az, fenséges uram, a ki egy szerkesztőnek a kis
ujját nyujtja, mint a ki ama másik gonosz szellemmel komázik: most
már, hogy ily sokat kaptam, nem elégszem meg vele: még többet
kivánok. Hire jár, hogy a fenséges asszonynak mily remek
rajzgyüjteménye van tájképekből és népviseletekből, hátha még abból
is kaphatnék, <span class="pagenum"><a name="Page_184" id=
"Page_184">-184-</a></span> a mi Rudolf trónörökös urunk munkájához
való.»</p>
<p>«Az is meglehet».</p>
<p>Pontban tizenkét órakor ebédelnek az alcsuthi kastélyban; igazán
magyarosan: magyar konyha, magyar borok, magyar szó, semmi más.
Mindenki magyarul beszél itt, a főherczegi pártól és gyermekeiktől
kezdve az utolsó cselédig. A főherczegi család, az udvarhölgyek, a
főudvarmester és szárnysegéd, a nevelők megtöltik a hosszú
asztalsort. József főherczeg a földi boldogság legnagyobbikát
élvezi bizonynyal; – két szép leány, kiknek fejlődő bájait emeli a
lélekből kisugárzó fenség, két szép, piros arczu, nyilt tekintetű
okos fiu; hát még az a kis Correggio-féle angyalka, a ki mosolygó
kegyosztással nyujtja a harmatkezét csókolásra mindenkinek sorba;
és mind valamennyinek a nemes vonásai, indulatai, kedélye egyesülve
az egyszerüségében oly hódító édes anya arczán.</p>
<p>A művészi tehetség az egész főherczegi családnak öröke. Mária és
Margit főherczegnők természet után rajzolnak és festenek biztos
kézzel, vagy a hogy a művész-jargon mondja: «sarkas vonásokkal».
Klotild főherczegnőnek a művészi alkotásai előtt már szabad
feltenni a kritikai szemüveget is. Egy olajfestménye (gróf Zichy
Irén úrhölgy, mint czigányleány) feltünést vívna ki bármely
képtárlaton; aquarelltájképei pedig mind a művészi felfogás, mind a
technikai kivitel dolgában csodálatra ragadnak. Nem kevésbbé
becsesek a magyar népviseletekről felvett színvázlatai. Reményem
van, hogy Alcsuth leirásánál a főherczegnő saját rajzai fogják
diszíteni a szöveget.</p>
<p>Nagy kár, hogy egy része az albumnak elveszett. Soha az alcsuthi
kastélyból el nem loptak semmit, s épen a főherczegnő albumának
egy-részét tüntette el valami szentségtelen kéz. Hiszen lopott
volna el inkább ezüstöt, aranyat, senki meg sem emlegetné érte. A
főherczeg adna ezer forintot, a teljes büntetlenség biztosítása
mellett, <span class="pagenum"><a name="Page_185" id=
"Page_185">-185-</a></span> annak a derék embernek, a ki az elvitt
képeket visszahozná. Megigértem, hogy ezt publikálni fogom, talán
lesz sikere.</p>
<p>Az egyik művészi élvezetet felváltja a másik. A főherczegnő két
bájos és szellemdús udvarhölgye, gróf Zichy Irén és báró Bocksberg
Paula (az én feledhetlen kedves barátomnak, Almássy Pálnak az
unokahuga) felváltva játszanak nagy művészi darabokat a zongorán.
Mikor a magyar népdalokra kerül a sor, Klotild főherczegnő, két
leányától átölelve, oda áll a zongorázó hölgy mögé s aztán együtt
éneklik mind a négyen a pusztai nótát. Tündéri quartett!</p>
<h3>XIII.</h3>
<p>És még mindig nem következik a románo csibakéró sziklariben.</p>
<p>Elébb az exegesisén kell kezdenünk, hogy támadt egy magyar
főherczeg keblében az a gondolat, hogy ő a czigányok nyelvét
tanulmányozza?</p>
<p>Fiatal korában jött az az eszméje, hogy ő a magyarok eredetét
szeretné feltalálni. Hogyan? A nyelvészet nyomán.</p>
<p>Ha a czigányok őseredetét fel lehet vezetni Hindosztánig, miért
ne lehetne a magyarokét is Ázsia belsejéig?</p>
<p>De hát vajon igaz-e az is, hogy a czigányok Hindosztánból
származtak?</p>
<p>Ez a kérdés volt a kiindulási pontja.</p>
<p>A Vasa-ezrednél, kinn Lombardiában, a hol a főherczeg az 50-es
évek elején szolgált, volt 36 czigány katona. Azokat József
főherczeg egyenkint magához hívta, külön mindegyikét kikérdezte
egyes szavak jelentése iránt, míg meggyőződött róla, hogy az igazi
szavakat mondják, nem csalják meg. (Eleinte megpróbálták). Mikor e
szavak össze voltak gyüjtve, akkor megtanulta tőlük a ragozást, a
szókötést, a declinatiót, a conjugátiót, jó studium volt a
grammatica viva. <span class="pagenum"><a name="Page_186" id=
"Page_186">-186-</a></span></p>
<p>Mikor Magyarországra visszakerült, már akkor jól tudott
czigányul.</p>
<p>Egyszer egy erdélyi városba kerülve, a vendéglőben ebédelt
együtt több tiszttel, a kikkel akkor a polgári hivatalnokok is
együtt tartottak. Ott volt a Bezirkscommissär is. – Nagy úr volt
akkor egy Bezirker!</p>
<p>A terem közepén egy czigánybanda huzta – a polkát, meg a
mazurt.</p>
<p>– No most elhuzatom velük a nagyidai keserves nótát, mondá a
kerület főnöke.</p>
<p>– Bajosan teszik meg, szólt a főherczeg. A czigány nem igen áll
kötélnek, ha a maga nemzeti gyászát akarják vele elhuzatni.</p>
<p>– No majd én megmutatom, hogy nekem megcselekszi!</p>
<p>A főherczeg erre odaszólt czigányul a primásnak.</p>
<p>– Húzd rá neki azt a nótát, a melyikért huszonöt botot kell
kapnod, én minden botért, a mit kiállsz, száz forintot adok.</p>
<p>A primás ráhunyorított, s azt mondta rá: «csácsó»! s a mint a
nagyságos úr ráparancsolt, hogy huzza el a nagyidai nótát,
rárántotta neki a Rákóczy-indulót.</p>
<p>A Bezirker majd a bőréből ugrott ki dühében, de a czigány olyan
ártatlan képpel esküdött mennyre-földre, hogy ez az igazi nagyidai
nóta, hogy inkább adott neki egy fertálybankót, csak ne huzza
tovább.</p>
<p>– «Jobb szerettem volna én ennél a huszonöt botot!» szólt nagy
búsan a primás.</p>
<p>(A főherczeg szerint a czigányok gyásznótája nem a nagyidai
vereségről szól, hanem az őshazájukra való visszaemlékezést
tolmácsolja).</p>
<p>Azután folytatta József főherczeg a czigánynyelv tanulmányát
korábbi nyelvészek munkái, pld. Liebig nyelvtana nyomán, s külföldi
utazásaiban, a más nemzet czigányai között.</p>
<p>Egyszer egy nagy német városban akadt egy vén czigány-asszonyra,
a kinek a czíme csak ez volt: «Die alte <span class=
"pagenum"><a name="Page_187" id="Page_187">-187-</a></span> Hexe».
– Ennek a bátyja az akasztófán halt meg, úgy szintén az apja is, –
valamintségesen a nagyapja is; – tehát jó familiából való. – Ő maga
azonban «egyptomi bűvészet» segélyével csodakurákat művelt s
hetedhét országban híres volt felőle. Különösen a makacs női
bajokat, a mik minden orvosi tudományon kifognak, csalhatatlanul
meggyógyította. Két magas fejedelmi hölgy is, kik közül az egyik a
főherczeg rokona, fölkeresé a csodatevő czigány-asszonyt, József
főherczeg kiséretében. Mikor a főherczeg a czigány-asszonyhoz
belépett, megszólítá őt a maga nyelvén: «te vén asszony! hát mért
hazudod te azt, hogy te egyptomi vagy, hiszen tudod, hogy mink
Indiából jöttünk ide!» Nagyot lobbant az öröm a vén asszony fekete
arczán az édes czigány szóra. «Hát hogy ne tudnám? De hát azoknak a
fehérbőrüeknek nagyot kell hazudni, hogy elhigyjék! Csak te
hallgass! Téged nem csallak meg, de ha ezek meg azt kivánják, hát
hadd legyen nekik, a mit kivánnak. S azzal elővette az egyiptomi
varázs mondatokat, (a mikkel a zsizsiket üzik ki a lencséből) aztán
disznózsirból elkészítette a csodatevő írt, a minek a reczeptjét a
mágusok hagyták hátra papyruslevélre irva. József főherczeg nem
árulta el a csodaszer titkát a magas úrhölgyek előtt s azok
bizonyosan meggyógyúltak tőle. – Nagy orvos a hit!</p>
<p>Külföldön a czigányok közé fehérek is keverednek, hanem azokat
az igazi czigányok magasról lenézik, s csak a legaljasabb
szolgálatra használják; azt tartják, hogy ezek rontják a czigány
becsületét. Nálunk nem szokás ez.</p>
<p>Egy öreg magyar czigány primás, a ki a főherczegnek nagy
kedvencze volt, összeirt egyszer a számára egy egész czigány
szótárt is. Csak az a baj van vele, hogy az öreg primás a czigány
nép Kazinczyjának képzelte magát s olyan új szavakat csinált a
miket semmi czigány meg nem ért. Például erre a szóra «ágyu», a mi
a czigányban nincs meg, összeragasztott két szót «ágy-gyúl», úgy
hogy most <span class="pagenum"><a name="Page_188" id=
"Page_188">-188-</a></span> meg egy czigány Szarvas Gábor kellene
hozzá, a ki a szótárát kinyelvőrölje.</p>
<p>De nagy praktikus hasznát is vette József főherczeg a
czigánynyelv ismeretének. A csehországi hadjárat alatt rajta kaptak
egy czigányt, hogy a poroszok részére kémkedik. Más tábornok
főbelövette volna rögtön, talán a főherczeg is, ha nem czigány a
kém; – így azonban maga elé hozatta s elkezdett vele czigányul
beszélni. «Mit fizetnek neked a burkusok, a miért nekik hírt
viszesz?» – «Hát, hire válogatja: van olyan, a melyikért száz
tallért, van olyan, a melyikért ezer tallért adogálnak.» – «Aztán
hány púrdéd van otthon?» – «Egész kápláralja; csak azokért adtam rá
a fejem». – «Hát én nem bánom, hordj hirt felőlünk a burkusoknak;
ha te nem teszed, megteszi más; hanem aztán viszont én nekem meg
hozz hirt a burkus táborból, hanem nekem nincs ám annyi pénzem.» –
«Neked pirincz megteszem én azt a te aranyos szép szavadért
ingyen.» – S az egész hadjárat alatt az a czigány család volt a
főherczegnek a legjobb hadi kéme – a poroszok költségén. Azok száz
szemmel strázsálták az öreg czigányt, hogy el ne árulhassa őket,
hanem az a purdéitól küldötte az izenetet, s azok az arasznyi
porontyok olyan pontosan elmondták a rájok bizottakat, mintha
irásban hozták volna.</p>
<p>Ezután kezdett a főherczeg az összehasonlító nyelvészeti
tanulmányhoz. Először az európai különféle czigány idiomák
eltéréseit tanulmányozta át, azután fordult az ázsiai rokonszerü
nyelvek egybevetéséhez. Hogy ebbe a vizsgálatba belemélyedhessen,
meg kellett ismerkednie a szanszkrit, arab, török, hindusztani
nyelvvel, irodalommal, irásjegyekkel.</p>
<p>Ennek a tanulmánynak az eredménye a «románó csibakéró
sziklariben». <span class="pagenum"><a name="Page_189" id=
"Page_189">-189-</a></span></p>
<h3>XIV.</h3>
<p>Ha előttem nem feküdnének kitárva ezek a vaskos könyvek, a
mikben minden szó József főherczeg ismert férfias betüjegyeivel van
irva, alig tudnám elhinni, hogy egy uralkodó családbeli főherczeg,
a kinek rangja annyi nehéz hivatást, gazdagsága annyi élvezetet
kinált s a ki mindannak meg is felelt, a családi élet örömei, a
hadjárat viharai közepett, annyi változatos munka mellett, melybe a
honvédelem szervezésétől kezdve a kertalkotás, artézikútfuratás,
állatnemesítésen keresztül a tüzoltó szerek tökéletesítéseig minden
egybe van halmozva, még ilyen kimagasló és széles alapon épített
irodalmi művet is képes legyen létrehozni, a mi maga elég volna egy
emberélet szerzeményének.</p>
<p>A «románo csibakero sziklariben» czímtábláján a magyarországi
czigányvajdaságok egyikének czímerét viseli vignettül: egy futó
töviskés disznót, szájában cserággal.</p>
<p>(Én is találtam egy ilyen vajda-czímert, Gomán Ádám vajda ezüst
buzogányára kiverve; ez meg egy férfi, a ki két hátulsó lábain álló
lovat tart kötőféken; egy harmadik czigányvajda czímert viszont egy
mellcsattról rajzoltam le: két oroszlán tép egy kigyót.)</p>
<p>Ez összehasonlító nyelvtanban elő vannak adva a magyarországi
czigánynyelv szabályai, ragozásai, szókötései, számos példákkal
értelmezve, s viszonyítva a szanszkrithoz.</p>
<p>Kiderül e tanulmányból, hogy a czigánynyelvtan szabályzata nem
más, mint a szanszkrité, elszegényülten.</p>
<p>A szanszkritban van három nem, három szám, a czigányban csak két
nem: férfi és nő, és két szám, egyes és többes.</p>
<p>A szanszkritban van nyolcz eset szerinti ragozás: nevező,
birtokló, tulajdonító, szenvedő, szólító, kiható, segítő, állapító;
a czigány nélkülözi a nyolczadikat, de a hetedik kifejezi a kihatót
és távolítót. <span class="pagenum"><a name="Page_190" id=
"Page_190">-190-</a></span></p>
<p>A szanszkrit igék 5 alakra, 14 időre és módra oszlanak s 10
nyelvtani osztályba soroztatnak; a czigány igék 6 alakra, 11 időre
és módra s 4 nyelvtani osztályra szorítkoznak.</p>
<p>Legközelebb áll a czigány nyelvtan szabálya a prakrithoz, a
népnyelvhez; egyes szavaiban pedig legtöbb hasonlat van a
hindusztánihoz.</p>
<p>Most segélyül jön a «romano ugrikano alamangéro libro», melynek
rovataiban a tudományos buvárkodó a czigány nyelv egyes szavait,
kifejezéseit, egész mondatait egymás mellé sorakoztatja a
szanszkrit, prakrit, hindusztán, bangali nyelvekkel. Azután
kikeresi az egyes szavakat, a mik a czigány nyelvben otthonosak, a
kashmiriak, seikok, mahrattok, szindhik nyelvéből. – Itt sem áll
meg, folytatja a nyomozást a malabári, tamuli, telingai, czingáli
és maldivi nyelvek rengetegeiben. – Talál nyomokra a persában, a
törökben, a kurdban.</p>
<p>Hatszáznegyvenegy folyólap van megtöltve a keleti nyelveknek e
szónyomozásával: valóságos nyelvészeti kincstár.</p>
<p>Egy pár összehasonlított mondatot kijegyeztem belőle:</p>
<p>Magyarul: «Az Isten nem hal meg, az ember nem él örökké.»</p>
<p>Czigányul: «Deved na merel, manusz na csele dzsivel.»</p>
<p>Hindusztánul: «Dev na murri, adini (török szó) na lek
szint.»</p>
<p>Magyarul: «A hold nagyobb, mint a csillag.»</p>
<p>Czigányul: «Csonhi barader, ház szinna.»</p>
<p>Hindusztánul: «Csand hej bara, szubi szitara.»</p>
<p>És ehez járul még az összehasonlítás a magyar czigánynyelv, és
az angol, cseh, franczia, török, görög, német, lengyel, orosz,
spanyol és nubiai czigánynyelv között.</p>
<hr class="tb" />
<p>Ehhez a munkához hozzászólni én nem vagyok illetékes, ide egy
egész tudós társaság kell!</p>
<hr class="tb" />
<p><span class="pagenum"><a name="Page_191" id=
"Page_191">-191-</a></span></p>
<p>Nekem két nap tartott, a míg keresztül küzdöttem magamat rajta.
Már most én is azt mondhatom, a mivel a czigány fejezi ki a
«Köszönöm szépen»-t.</p>
<p>– Fenséges uram; nagyszerü munka ez! Hanem hát én nem tudok
hizelkedni. Csak azt mondom, hogy ki kellene ezt adni.</p>
<p>– Még kell hozzá irnom.</p>
<p>– Ki kell nyomatni így, a hogy van.</p>
<p>– Félek a kritikusoktól.</p>
<p>– Hiszen fenségedet nem csipik meg a darazsak.</p>
<p>– De ezek nagyon nagy darazsak.</p>
<p>– Hiszen ha én a kritikusoktól megijedtem volna, akkor otthon
maradtam volna Komáromban prókátornak.</p>
<p>– Hát én akkor mit olvastam volna? No de lássa, én sem tudok
hizelkedni; visszaadom a kölcsönt a czigány nyelvtanért.</p>
<p>De végül mégis megigérte ő fensége, hogy meg fogja irni a Rudolf
trónörökös könyve számára a magyar czigányok szokásait,
jellemrajzát, nyelvét, s aztán a mint le lesz tisztázva, sajtó alá
adja a Romano csibakéró sziklaribent.</p>
<p>Isten éltesse sokáig!</p>
<hr class="chap" />
<p><span class="pagenum"><a name="Page_192" id=
"Page_192">-192-</a></span></p>
<h2>AZ UTOLSÓ MÓR KIRÁLYOK.</h2>
<p class="center">Történeti elbeszélés.</p>
<p>Most, mikor épen egész földrészünket izgalomban tartja egy
rettenetes merénylet, melynek czélja egy egész nemzetet kiűzni
Európából, nem lesz érdektelen visszatekintenünk arra a küzdelemre,
mely egy másik mohamedán népet Európának egy másik félszigetéről
elűzött. Ezek voltak a mórok.</p>
<p>Nyolczszáz esztendőn keresztül képviselői a tudományosságnak,
építészeti izlésnek és a költészetnek Európában. Ott vannak még
most is a pompás épületcsodáik Spanyolországban, mik nagyságukat
hirdetik: a «nap kapuja» Toledoban: egy óriási boltív, két toronyra
támaszkodva; a sevillai bámulatos szép mecset, Giraldonak nevezett
tornyával, a mire köröskörül kanyargó csigauton fel lehet
lovagolni; az Alcazarnak nevezett palota, olyan királyok számára
építve, a milyenek nincsenek már a mostani fakó világban; s
mindenekfölött a leirhatatlan «Alhambra», a minek termei olyanok,
mint egy templom és ablakfülkéi mint egy-egy szoba s az egész
alkotás mégis oly gyöngéd, mint egy filigránmű, vagy mint egy
méhsejt; oszlopsorai olyanok, mint egy pálmakert; az egész, mint
egy álom. Kővé vált álom.</p>
<p>S még egy ennél pompásabb remekműve is volt a mór építészetnek,
a minek neve volt «Az-Zahra»: a khalifa kedvencz nejének palotája,
ezer oszloppal; a hány, annyiféle szinű márványból, (miket Bizancz
és Róma <span class="pagenum"><a name="Page_193" id=
"Page_193">-193-</a></span> küldött ajándékba a hatalmas
Abdulrahmann-nak), gerendái aranyozott czédrusfából; a királyi
teremben volt egy vízmedencze, melyben egy arany hattyu uszkált,
csodálatos önmozdító gépezettel, s boltozatáról egy roppant
nagyságú igaz gyöngy csüggött alá, a bizanczi császár ajándéka; a
terem nyolcz ajtaja ébenfából és elefántcsontból volt; aranytól és
drágakövektől ragyogó. Tizenötezer ajtó volt e palotán. Körüle
tündéri kertek, a délszak ritka állatjaival tele.</p>
<p>Ezt az egész palotát elpusztította a «civilisatió», a
hitbuzgóság; csak a szétszórt kőhalmaz maradt meg belőle.</p>
<p>És elpusztította azt a népet is, mely benne lakott. A szent igaz
hit diadalának örve alatt kiirtotta azt a nemzetet karddal,
máglyával, mely nyolczszázadon át nevezte a pyrenæi félszigetet
hazájának, s az alatt paradicsomot csinált belőle, s mely jobban
ragyogott lovagias erényektől, mint palotái aranytól és
drágakövektől.</p>
<p>De nem irthatta ki a szellemüket, mely fennmaradt költészetük
örökragyogású remekműveiben; nem törölhette le a csillagokat az
égről, a miknek a mór tudósok (századaik egyedüli úttörői) adtak
neveket; ott ragyognak a legfényesebb csillagok: Achernár, Algol,
Aldebarán, Atair, Deneb, a mik hirdetni fogják, míg a világ világ
lesz, hogy volt egyszer egy mór nemzet, a minek a gyökereit ugyan
kitépték a földből, de az ágai belenőttek az égbe: azokat nem
tudták onnan letépni. De még a földről sem tudták őket kiirtani. A
míg csak az emberek számolni fognak: az 1, 2, 3, 4, 5, 6, 7, 8, 9,
0 tudatni fogja velük, hogy a mindennapi megélhetés eszközét, az
arab számokat is a mór míveltség hagyta örökségbe a világ
egyedurainak.</p>
<p>Hanem hát… a keresztyének sorsán javítani kellett!</p>
<p>Akkor is.</p>
<p>De a mórokat még sem űzték volna ki Európából a civilisatió és
igaz hit kozákjai, ha segítségül nem hívták volna a pogány
isteneket s azok közül is épen azt a kettőt, a melyik vak: a
vak-szerencsét és a vak-szerelmet. <span class="pagenum"><a name=
"Page_194" id="Page_194">-194-</a></span></p>
<p>A mórok végpusztulása inkább regény, mint történelem. A kettő
annyira egymás kezére játszik.</p>
<p class="center">* * *</p>
<p>A történelemben vissza kell mennünk egész IV. Henrik spanyol
királyig, a kit a kortársak ezzel a nem igen hizelgő melléknévvel
tiszteltek meg: «a tehetetlen».</p>
<p>Egy történetíró így szól róla:</p>
<p>– E király uralkodása nem volt egyéb, mint színpada és diadalma
a bűnnek és fajtalanságnak. A király és királyné, azoknak a
miniszterei és kegyenczei, püspökeik és országnagyjaik mind
valamennyien csúfot űztek az erényből, az igazságból, a vallásból
és a szeméremből. A királyné még fátyolt sem takart kicsapongására.
Henrik együtt mulatott a felesége szeretőivel, azok meg a király
szeretőivel, s így éltek gyalázatos egyetértésben, egymás
vetélytársai, féltékenység nélkül, példát adva a spanyoloknak
magasról jövő gyalázatukkal.</p>
<p>Ez a fejedelem még atyja életében nőül vette a navarrai király,
Dom Juan leányát, Blankát. Hanem ez erényes nő volt, s Henriknek
nem feleség kellett, hanem kéjhölgy. Rövid időn elválasztatta tőle
magát. Az atyja e fölötti bánatában meghalt s Henrik a trónra
került.</p>
<p>Most aztán körülnézhetett, hogy kedvére való asszonyt találjon.
Meg is lelte; Johanna, a portugall király, Alfonz huga épen olyan
nő volt, a milyent ő kívánt.</p>
<p>Azt pedig megtudhatta a kegyenczétől, Villena marquistól, a ki
jobban ismerte Johannát, mint a vőlegénye. Azért nőül vette. V-ik
Miklós pápa engedélyt adott neki a második házasságra, bár első
neje még élt.</p>
<p>A házasság megkötésével úgy illett, hogy Henrik király a
nyilvános szeretőjét útnak ereszsze. Ez Sandóval Katalin kisasszony
volt; kinek aztán megint volt egy másik szeretője a király mellett,
Cordone Alfons. – Henrik bevádolta Cordone Alfonzot, azért, hogy az
ő szeretőjét meri <span class="pagenum"><a name="Page_195" id=
"Page_195">-195-</a></span> szeretni, s a legkatholikusabb
törvényszékek halálra itéltek egy fiatal embert azért, hogy egy
«kisasszonyt» mert szeretni, a kinek a király – nem volt férje.</p>
<p>A kisasszonyt pedig – megtették fejedelemasszonynak egy
apácza-kolostorba.</p>
<p>Azonban, hogy a szép leány helye üresen ne maradjon, hoztak a
helyébe – egy még szebbet, donna Guyomare kisasszonyt: az osztozott
a királynéval a férj szívében. S minthogy Johanna királynénak e
szerint csak egy félszív jutott, ő meg a magáénak felét
odaajándékozta Villena marquisnak, a vőfélyének.</p>
<p>E fölött a kegyencz Villena, meg a sevillai érsek a királyi
palotában, sőt épen a király jelenlétében összeszólalkoztak, az
egyik a kisasszonynak, s másik az asszonyságnak fogta pártját; a
szemrehányásokból gorombáskodás lett; összeszidták, lepiszkolták
egymást, utoljára az érsek a marquist pofoncsapta; az meg
belekapott az érsek hosszú szakállába s csunyául
összeverekedtek.</p>
<p>Ezért aztán Johanna királyné megszégyelte magát, s kiadta az
utat Villena marquisnak, s aztán annyira vitte a szégyenkedést,
hogy megszerezte magának helyette a király háznagyát, De la Cueva
marquist. A király teljes beleegyezésével.</p>
<p>Ezek voltak a keresztyén erkölcsök Spanyolországban.</p>
<p>Henrik király teljesen bele volt abba egyezve, hogy a
feleségének ne ő legyen a férje, hanem Bertrand de la Cueva. Az
együtt elköltött vacsora után ő maga karonfogva vezette el a
kegyenczét a királyné hálószobájának ajtajáig, ott jó éjszakát
kívánt neki s maga megfordult és ment inni, meg aludni.</p>
<p>Nem is csináltak belőle semmi titkot. Mikor egyszer a király a
bretagnei fejedelem követének elfogadására nagy ünnepélyt
rendezett, Dom Bertrand a királynő színeit öltve fel, s paizsára
annak a névelőbetüit tűzve ki, kihirdetteté, hogy a meghivott
lovagoknak csak azon föltétel alatt engedi meg az ünnepélyen
megjelenést (ha <span class="pagenum"><a name="Page_196" id=
"Page_196">-196-</a></span> hölgyet kisérve jönnek), ha ő vele
elébb lándzsát fognak törni. Valamennyi lovag mind elfogadta a
kihivást s Bertrand lovag legyőzte a tornában valamennyit – a
királyné tiszteletére.</p>
<p>A király – nézte páholyából.</p>
<p>E diadalmas nap emlékére meg ugyanazon torna színhelyén
kolostort is emeltetett, Saint Jerome del Passo név alatt.</p>
<p>A királynénak ezután nem sokára leánya született, a kit anyja
nevére Johannának kereszteltek.</p>
<p>Henrik király magán kívül volt örömében.</p>
<p>A szülés alatt jelen kellett lenni a királyné szobájában az
anyakirálynénak, a király öcscsének, Alfonznak és hugának
Izabellának s az ország nagyjainak, hogy tanui legyenek, miszerint
az ujszülött nem úgy lett odalopva.</p>
<p>A mint a kis porontyot bepólálták, azon módon bölcsőstül együtt
vitték az országgyülés színe elé, a hol az ország nagyjai és
követei mindnyájan felesküdtek a kis ujszülött hűségére s
elfogadták őt leendő királynőjüknek.</p>
<p>Bertrand lovagot e nagy nap örömére a király kinevezte Ledezma
herczegének. Meg is érdemelte.</p>
<p>A következő évben ismét egy trónörökössel ajándékozta volna meg
a királyné Spanyolországot, ha a véletlen közbe nem játszott
volna.</p>
<p>A királyné egy szép nyári délután, karszékében ülve,
elszunnyadt, a nap forrón sütött be az ablakon keresztül. Az akkori
idők divatja szerint az ablakok mind olyan gömbölyü, pohártalp
alaku darabokból álltak, a mik ólommal voltak egymáshoz foglalva.
Egy ilyen gömbölyű üvegdarab, mint valódi gyujtólencse, a nap
sugarait tűzpontba gyűjtve, a királyné fejére irányzá, s attól az
alvó hölgy szép fekete haja egyszerre csak lángot vetett. Az
ijedten felriadó királynőre e természettani tapasztalás igen
ártalmas következésű lett. Elveszté gyermekét, s igen sokáig beteg
volt utána. <span class="pagenum"><a name="Page_197" id=
"Page_197">-197-</a></span></p>
<p>Ez alatt a két kegyvesztett főúr: Villena marquis s a toledoi
érsek, ráért a cselszövényt kifonni, szőni. Alattomban összegyűjték
az országnagyokat s azok aláírtak egy nyilatkozványt, melyben e
négy pont képezte az elégületlenek keserűségeit: 1. Miért nem veri
ki a király a mórokat az országból? 2. Minek engedi, hogy
tanácsosai pénzért adják el a birói hivatalokat, az ilyen birók
aztán megint pénzért adják az igazságot, s nyomorgatják a népet? (a
mi nagyon jól odaillik az első kívánság mellé, hogy tehát a mórok
által birt országrészben is ilyen zsiványság állíttassék helyre!)
3. Hogy merte Ledezma herczegnek adományozni a király a szent
Jakab-rend nagymesteri czímét, holott ez csak Alfonz infanst illeti
meg? (Ez már olyan keserűség, a mihez spanyolnak kell lenni, hogy
megértse valaki.) 4. Hogy Johanna herczegnő nem a király gyermeke,
hanem Bertrand lovagé.</p>
<p>Azt hiszem, hogy még a mai világban is akadna olyan férj a
polgári osztályban is elég, a ki az ilyen gorombaságért
megharagudnék. Henrik király megijedt tőle.</p>
<p>Azt mondta, hogy «jól van no, hát hiszen csak ne haragudjatok,
inkább megteszek mindent; ha akarjátok, megteszem az öcsémet,
Alfonzót királynak. – Legyünk ketten királyok.»</p>
<p>De mikor már egyszer megengedte, hogy az öcscse is király
legyen, az ellenzék semmiképen sem találta jónak, hogy a páratlan
napokon az egyik legyen a király, a párosokon meg a másik; azt
mondta, nekik egy is elég! Ezen aztán fegyverre kaptak. Mind a két
igaz keresztyén párt felülteté a maga harczosait; nagy hadsereget
állítva ki, hogy egymást leverje. Csak aztán, mikor már mind a
kettőnek meg volt a nagy tábora, jöttek rá, hogy egyiknek sincs
pénze a hadviseléshez.</p>
<p>Akkor aztán elkezdtek diplomatizálni, azon fordulván meg a
dolog, hogy a sok össze-vissza keveredett istenfélő uraság hogy
tudná valamikép szép szerével, egy kis méregporocska által, egyik a
másikat eltenni láb alól? <span class="pagenum"><a name="Page_198"
id="Page_198">-198-</a></span></p>
<p>Két férjhezmenendő kisasszony volt a játékban. Ezek körül
fordult meg az egész cselszövény.</p>
<p>Az egyik kisasszony, Johanna már három esztendős volt: a legfőbb
idő, hogy valakit férjhez adjanak. A vőlegény se volt valami
aggastyán, az ellenkirály Alfonz epen tizenegy évet számlált. Hogy
az egyik Henrik királynak a leánya, a másik meg testvére, az nem
baj: azon majd segit a szentszék.</p>
<p>A másik kisasszony volt Izabella, Henrik és Alfonz királyok
testvére, ezt az ellenzéki pártfőnökök Villena testvérének szánták
nőül, a Calatrava-rend nagymesterének.</p>
<p>A szép Izabellának azonban nem kellett a neki szánt vőlegény.
Azt bizony valahogy útközben megmérgezték.</p>
<p>S hogy aztán az egyensúly helyreálljon, a másik vőlegényt, a
fiatal Alfonz királyt is megmérgezték. A két menyasszony özvegyen
maradt.</p>
<p>Johanna királyné pedig ez alatt élte a világát egy új kedvese
oldalán, a kinek neve Dom Pedro de Castella, a kivel utoljára meg
is szökött.</p>
<p>A szép Izabellát azután férjhez akarták adni a portugall
királyhoz, dom Alfonzóhoz, azt Henrik király szerette volna neki
férjül. Villena azonban inkább akarta Izabellát nőül vétetni
Alfonzo király fiával, a trónörökössel, Dom Juannal. Izabella pedig
egy harmadikat gondolt, s hirtelen hozzá ment Dom Juannak a fiához,
első vőlegénye unokájához, Dom Hernandóhoz, a ki már akkor, mint
Arragonia királya, maga sem volt valami gyerekember.</p>
<p>Azok az öreg apával kínálták, s ő meg az unokát választotta.</p>
<p>Henrik és Villena ekkor megharagudtak Izabellára, kibékültek
egymással, előhozatták Johannát, az elsőszülött leányt, a kit az
ellenzék már fattyunak nyilvánított, azt ujra királyleánynak
deklarálták s Villena szerzett a számára mindjárt vőlegényt is, XI.
Lajos franczia király testvérét, Guyenne herczeget. <span class=
"pagenum"><a name="Page_199" id="Page_199">-199-</a></span></p>
<p>Persze, hogy azt is megmérgezte valaki.</p>
<p>A szegény Henrik királynak aztán nem maradt más, mint az, hogy
kibéküljön szépen a testvérével, Izabellával. A kibékülést
nagyszerű lakoma követte. A lakoma után Henrik király elkezdett
pokolbeli hascsikarásokról panaszkodni s reggelre, – fölvéve az
utolsó halotti szentségeket, – átadta lelkét a jobb világba.</p>
<p>Hiszen csak nem kivánhatja valaki, hogy az igazhitű
Spanyolországban valaki, a kinek van egy elveszteni való koronája,
a testvérével elköltött békelakoma után még egy napot éljen?</p>
<p>Nem sokára Henrik király után a felesége is meghalt, Johanna
királyné. Azt a testvére, Alfonz, portugall király mérgezte meg.
Nem tűrhette tovább a huga kicsapongásait – s ez volt a
legegyszerűbb mód őt gyökeresen kigyógyítani belőlük.</p>
<p>Csak a kis leánya, Johanna, maradt utána; a kiről azt
állították, hogy nem igazi leánya Henrik királynak, sőt voltak, a
kik azt hiresztelték felőle, hogy még nem is az anyjának a leánya:
hogy Johanna királyné úgy szedte őt fel a szeméten.</p>
<p>Hanem azért a castiliai főrendek őt kiáltották ki királynőnek.
Már akkor hat esztendős volt és harmadszor özvegy! Három
vőlegénynyel jegyezték el s mind a hármat elpusztították előle.</p>
<p>A mint a rendek kikiáltották castiliai királynőnek, rögtön akadt
negyedik kérője is. Ki lett volna más, mint az anyjának
testvérbátyja és gyilkosa, Alfonz, portugall király?</p>
<p>Az eljegyzés nagy pompával ment végbe Placentiában, a castiliai
rendek hűséget esküdtek Alfons királynak és a kis Johanna
királynénak, a ki férjhez ment a nagynénje férjének az öregapjához.
A pápa adott rá engedélyt.</p>
<p>Ebből természetesen háboru lett.</p>
<p>Ferdinánd, Izabella férje nem akarta engedni az öregapjának a
castiliai trónt, haddal támadt rá, megverte az öreget s
kényszerítette haza kotródni. <span class="pagenum"><a name=
"Page_200" id="Page_200">-200-</a></span></p>
<p>Ekkor az öreg Alfonz király azt gondolta ki, hogy átment
Francziaországba XI. Lajoshoz s felajánlotta a trónörökösének,
VIII. Károlynak Johannát – a saját feleségét. Ez már az ötödik
férje lett volna a most már tizenkét esztendős kis királynénak. A
pápa engedélyt adott nekik az elválásra.</p>
<p>Azonban a franczia király nem fogadta el az ajánlatot.</p>
<p>A kis Johanna azonban már el volt választva a férjétől, a
hatvannyolcz esztendős Alfonztól. Ennek már okvetlen új férjről
kellett gondoskodni.</p>
<p>Az öreg Alfonz unokájának, Ferdinándnak épen akkor született egy
kis fia. Senki sem fogja rendkívülinek találni, hogy a nagyapa,
miután elvált a feleségétől, hozzáadja azt – a dédunokájához!</p>
<p>A két király a békekötésnél abban egyezett meg, hogy Johanna
férjhez fog menni a most született dom Juan trónörököshöz, mihelyt
az tizennégy esztendős lesz, s ha dom Juan az alatt meg talál
halni, akkor az utána születendő akárhányadik herczeghez, a míg
csak egy be nem válik.</p>
<p>De már ezt megsokalta maga az annyiszor férjhez adott s özvegyen
hagyott ártatlan kis leányka s azt mondta, hogy inkább kolostorba
megy. Otthagyta a nagy világot valamennyi egymással veszekedő s
egymás bőrére alkudó királyaival együtt, s belépett a cenimberi
Clarissa-nénék zárdájába s «Johanna testvér» név alatt felvette a
fátyolt. Ott meg is vénült.</p>
<p>Még egyszer aztán e történet végén látni fogjuk őt, a mint
negyvenöt éves korában ugyanez a Ferdinánd király, Izabella férje,
meg fogja őt látogatni, hogy – mint hetedik vőlegénye – megkérje őt
feleségül, daczára a rokonságnak, az egyházi fogadalomnak s a
kettőjüket még jobban elválasztó mérhetetlen gyülöletnek. – De
odáig még sok változásnak kell történni a világban.</p>
<p class="center">*</p>
<p><span class="pagenum"><a name="Page_201" id=
"Page_201">-201-</a></span></p>
<p>Ennek a Ferdinándnak volt az a kiérdemelt mellékneve, hogy
«katholikus».</p>
<p>Hogyan érdemelte ki ezt a melléknevet? azt mindjárt
meglátjuk.</p>
<p>Izabellával való házassága, Henrik király megöletése s Johanna
herczegnő zárdába csukatása által szerencsésen egyesíté Ferdinánd
az aragoniai, castiliai és leoni királyságokat, a miknek eddig
külön uralkodóik voltak, a kik természetesen folyvást czivakodtak
egymással.</p>
<p>Most végre, hogy a három tartománynak egy feje lett, itt volt az
ideje a szép granadai királyságot kiragadni a mahomedán mórok
kezéből.</p>
<p>Csakhogy azok még a három egyesült királysággal szemben is
nagyon erősek voltak.</p>
<p>Kalifájuk, Muley Haszszán, kit a mór történetírók Albohacen
melléknévvel tisztelnek meg, kitünő hadvezér és uralkodó volt.</p>
<p>Attól sem lehetett tartani, hogy a törzsöke kivész, mert
tizennégy fia volt, s bár ő maga öreg legény volt már, de a
felesége szép és fiatal, a legelőkelőbb mór fejedelmi ág szülötte
Aisah, a ki mellett még remélhető volt a családfának növekedése. S
Albohacennek a szive is eleven volt még. Hiszen az volt épen a
veszedelme. Neki és az egész mór nemzetnek.</p>
<p>Ferdinánd nem tudta, hogyan kell kikezdeni a hatalmas szomszéd
törhetlen erejét? Izabella segített neki hozzá.</p>
<p>Volt Izabella királynő udvarhölgyei között egy kitünő szépségű
leány. A keresztyén nevét nem jegyezte föl a történetíró. Csak a
mór neve maradt fönn, a hogy a saracén költői hízelgés megörökíté:
«Zoraia» – a mi annyit tesz, hogy «hajnalcsillag».</p>
<p>Ha a szép Zoraia a mohamedán hitre akart volna térni, akkor
békében meg lehetett volna az első feleséggel, Aisáhval; mert a
pogány izlámhit szerint semmi vétség nincs abban, ha egy férj két,
három, négy feleséget tart <span class="pagenum"><a name="Page_202"
id="Page_202">-202-</a></span> és szeret; ámde Zoraia keresztyén
akart maradni s csak oly föltétel alatt boldogítá Albohacent
szerelmével, ha a király elűzi magától eddigi feleségét.</p>
<p>A ki a napba néz, az megvakul, Albohacen király két napba
nézett, Zoraia két szemébe: hogy ne vakult volna meg?</p>
<p>Elűzte magától az első feleségét és eddigi gyermekeit.</p>
<p>Mikor az anyakirálynő, gyermekei hosszú sorától körülvéve,
kivonult Granadából, egy egész népsokaság kísérte őt a kapukig;
gyalog egész az Arduan várig vonult vele a sokaság, a hová száműzve
lettek s azontúl minden éjjel hallhatá a cordovai királyi várlak
kertjei körül az új, ifjú, szép királyné a búsongó gyászdalokat, a
miket a mór énekesek daloltak a szerencsétlen királynőről és árva
gyermekeiről.</p>
<p>Zoraia igen jól be volt tanítva szerepére Izabella királynétól s
elég kemény szive volt azt jól végig játszani.</p>
<p>Mikor első gyermeke született: (szép kis angyalképű fiu volt)
Albohacen oda jött hozzá s ölébe véve ujszülött kis fiát, nagy
rezgő ezüst szakálla betakarta azt egészen.</p>
<p>– A míg ez a te szép ezüst szakállad betakarja a te kedvencz
fiacskádat, mondá neki Zoraia, addig marad ő csak boldog. Halld
csak, mit énekelnek a mór dalnokok elűzött fiaidról? «Majd
visszatérnek ők s a hitvest, kit szerettél, gyermekével együtt
ledobják a palota tetejéről, s a gyermeknek, a kit ölelsz, az
asszonynak, a kit csókolsz, az ebek iszszák föl a vérét, s a
sakálok hordják szét a csontjait.»</p>
<p>S addig suttogta ezt az ősz szerelmes Albohacen fülébe, míg az
egy éjjel kiküldé leghívebb kiválogatott eunuchjai csapatját az
Arduan várhoz, hogy öljék meg valamennyi gyermekét, a ki Aisahtól
született.</p>
<p>Késő éjjel érkezett meg az orgyilkos csapat a vár elé, melynek
felvonó hídja a király parancsszavára leszállt előttük, s bebocsátá
őket a várba, a hol egyszerre lefegyverzék az őröket s hozzá fogtak
a mészárláshoz. <span class="pagenum"><a name="Page_203" id=
"Page_203">-203-</a></span></p>
<p>A kis Zehrot, a ki akkor tanult még beszélni, csak az apa meg az
anya nevét tudta kimondani: ott szúrták agyon a dajkája keblén.</p>
<p>A játékos Yotát, a kezében tartott czifra babával együtt
hajították ki a várablakon a hat ölnyi mély sánczárokba.</p>
<p>Eutemyt, az okos, tanulékony fiut felakasztották selyemzsinóron
az ágya mennyezetére.</p>
<p>Orkánt, a ki betegen feküdt az ágyában s nem bírt elfutni,
párnái alá takarva fojtották meg.</p>
<p>Jubánt, mikor térden állva könyörgött, hogy engedjék élni, hisz
ő nem akar királyfiú lenni, fejébe vert szöggel végezték ki.</p>
<p>Harunt, a ki elbujt előlük a kandallóba, úgy ölték meg, hogy
rágyujtották a szandálfamáglyát, s megégették az illatos tűzön.</p>
<p>Caabost, a ki költő volt, ott találták a kereveten ülve, a mint
Tanzáit írta, s nem vette észre, mi történik körülötte a világban,
míg egyszerre a leütött feje esett a keze elé a pergamentre – s a
kéz még leírta a nádszállal a kigondolt utolsó rimet: mikor már nem
volt feje!</p>
<p>Benzaráht, a magust és astrologot, agyonitatták orvosi
szereivel, beletöltögetve mindenféle halálos mérget.</p>
<p>Yohayát, a vidám czimborát, belefojták egy hordó malvasiai
borba, a hogy saját maga választá a halálnemek közül a
legkellemesebbet.</p>
<p>Abderám és Aliben derék daliák voltak már, kardot ragadtak
megtámadóik ellen s védték magukat: azokat csak saját halottaikkal
kicserélve tudták megölni az orgyilkoló zsoldosok.</p>
<p>Abdalát pedig, a ki bölcs volt, s a támadók elől a várlak
lőporos pinczéjébe menekült s ott azzal fenyegetőzött, hogy
felvetteti támadóival együtt a várat a légbe, azzal a csalfasággal
szedték rá, hogy megesküdtek neki, miszerint «megkegyelmeznek a
fejének». Aztán, a mikor előjött és kezükbe adta magát, akkor az
igaz, hogy a fejét nem bántották – arra megesküdtek, – hanem
derékban fürészelték <span class="pagenum"><a name="Page_204" id=
"Page_204">-204-</a></span> ketté a nyomorultat. S mindezt azért,
hogy Zoraia kis porontya nyugodtan alhassék Albohacen ősz
szakállának árnyékában.</p>
<p>Mikor aztán összeszámolták a halottakat, úgy találták, hogy csak
tizenketten vannak: pedig Albohacen király fiainak száma
tizenhárom. Egy hiányzik!</p>
<p>Boabdil az, a kit a népajk «kis királynak» nevezett el:
kegyencze a népnek. Az eltünt.</p>
<p>A legidősebb királyfi, Abdalah, volt anyjának kedvencze. Talán
azért, mert olyan gyönge idegzetű volt. Legidősebb létére alig volt
erősebb egy hajadonnál s most is gyermekesen ragaszkodott anyjához.
Az anyja szobájához közel hált mindig s fegyvert sem tartott a keze
ügyében védelemre. Szelid, jó szivű fiu volt a «kis» Boabdil, még
Abdalah korában is.</p>
<p>A nagy királyfi-öldöklés alatt Aisah hálóterme maradt az
utolsónak, a hová az orgyilkosok betörtek. A háló szobáknak
érczajtajai voltak, azokat úgy kellett elébb küszöbeikből
kivágni.</p>
<p>A királynő hálóterméből fel lehetett menekülni a háztetőre s
onnan kötélhágcsón leereszkedni a kertbe, a kertből aztán egy föld
alatti folyosón át a hegyek közé.</p>
<p>Albohacen király, mikor elrendelé, hogy fiait legyilkoltassa,
egyuttal megparancsolá, hogy az anyát ne bántsák. Arra el tudta
szánni magát, hogy a fiukat kiirtsa a világból. Kicsiny korukban
sokszor megtépték a szakállát, szófogadatlanok, hittagadók voltak,
apjuknak sok boszúságot okoztak: tudott mindegyiknek külön-külön
valami olyan hibájára visszaemlékezni, a miért rászolgált a
halálra. Nem tisztelte atyját! Szeme közé nevetett! Letépte
kedvencz virágát! Gúnyolta az alkoránt! Rabnőt szeretett! Bort
ivott! Haljon meg. Hanem a feleség, a régi hű, szerető hitvestárs
ellen nem tudott kitalálni semmit, a miért szivében haragot
hazudjék. Az csak szeretett, boldogított, tűrt. Annak az emlékezete
hosszú évsoron át, egész az első menyegzői napig csak az örömök
szakadatlan története <span class="pagenum"><a name="Page_205" id=
"Page_205">-205-</a></span> volt. Azt nem tudta megöletni.
Küldönczeinek megparancsolá, hogy Aisáht, ha futni akar, engedjék
menekülni. Ha fiai védelmére kel: engedjék magukat szuratni,
vágatni általa, de fegyverrel meg ne sértsék.</p>
<p>A gyilkolás rémlármája alatt Aisah rabnői mind elfutottak
úrnőjük mellől, csak a saját menekülésükre volt gondjuk; csupán egy
néger rableány maradt meg mellette: a kegyencz rabnő, «Hiva».</p>
<p>A rabnő biztatta úrnőjét, hogy a merre a többi rabnők
elfutottak, ő is meneküljön Boabdillal együtt.</p>
<p>Hanem az anyai szív a vész pillanatában olyan rémeket is
megsejt, a mik még szem és fül előtt el nincsenek árulva. Aisah
sejté azt, hogy az orgyilkosok az árulással is szövetkeztek.
Czinkosaik a kertben vannak elrejtőzve; a futó nőket menekülni
hagyják, de ha férfit kapnak, azt megölik.</p>
<p>Azt mondta Hivának:</p>
<p>– Add ide öltönyeidet Boabdil herczeg számára.</p>
<p>A rableány átadott mindent, egész az érczkösöntyűig, a mik
karjait és bokáit átszoríták, még a haját feltartó ezüst abroncsot
is.</p>
<p>Aisah átsietett Boabdilhoz s előkereste azt ágya fenekéről, a
hova az rémületében elbujt, s öcscseinek halálsikoltása elől párnái
alá dugta fejét.</p>
<p>– Siess! szólt Aisah. Öltözzél át Hiva öltönyeibe rabnőnek.</p>
<p>– Mit használnak nekem Hiva öltönyei, Hiva dióbarna arczszíne
nélkül? szólt remegve a királyfi.</p>
<p>– Azt is megkapod, szólt az anya s egy üvegből olajat töltött
gyapotcsomagra s azzal bekente Boabdil arczát, nyakát, mellét,
karjait és lábaszárait s a bőr egyszerre dióbarna lett attól az
olajtól. Aztán feladta rá a leányruhákat, s karjaira s lábszáraira
felcsatolta a kösöntyűket.</p>
<p>– De ez én rajtam még mind nem segit, szólt Boabdil. Hiszen
mindenki tudja, hogy a négereknek gyapjas, göndör hajuk van: az én
hajam pedig hosszú és sima. <span class="pagenum"><a name=
"Page_206" id="Page_206">-206-</a></span></p>
<p>– Azon is segítünk. Aisah fogta az ollóját és lenyirta kopaszra
Boabdil fejét.</p>
<p>– Hanem azért még mindig nincs gyapjas hajam.</p>
<p>– Az is lesz.</p>
<p>Aisah visszament hálótermébe, a hol Hivát elhagyá.</p>
<p>– Még valamit kell ideadnod: a hajadat. Térdelj le elém.</p>
<p>Hiva letérdelt és lehajtá a fejét.</p>
<p>Akkor aztán Aisah fogta jobb kezébe – nem az ollót – hanem a
handzsárt s leütötte vele a rableány fejét – tőből.</p>
<p>Aztán, mint a vad indiánok szokták, a fejbőrrel együtt vette el
a haját.</p>
<p>Az anya tudott gyilkolni, mikor az utolsó fia, a kegyenczfiu
életét kellett megmentenie: meg tudta ölni az utolsó, hűnek maradt
rabnőjét.</p>
<p>S azt nagyon jól tette. A mint a megölt leány testéről a derekát
átszorító bőrövet leszakítá, abban egy vékony hártyára írt levélkét
talált, a miben ez a leány is meg volt bizva a gyilkolás vezetője
által, hogy a királynét és Boabdilt el ne hagyja: ha menekülni
találnának, őket hű ragaszkodás szine alatt kövesse, s rejteküket,
ha megszabadulhatnak, Albohacen zsoldosainak elárulni siessen.</p>
<p>Megérdemelte halálát. Ez volt a legveszélyesebb áruló!</p>
<p>Most azután Aisah, a véres skalppal sietett vissza fiához.
Boabdil felsikoltott e látványra s hideglelést kapott a szörnyű
műtét alatt, míg anyja a «szükséges» gyapjuhajat koponyájára
szorítá az ezüst hajabroncscsal.</p>
<p>– Így! csak sírj és reszkess! mondá neki Aisah. Így legjobban
hasonlítasz egy rabszolgálóhoz.</p>
<p>Azután lehuzta Boabdil ujjáról azt a nagy pecsétnyomó gyűrűt, a
minek smaragd kövébe talizmán mondat volt vésve. Apjától kapta azt
a királyfi, mikor a huszadik évét betölté. Ezt a gyűrűt Aisah a
megölt rableány hüvelykujjára csusztatá fel.</p>
<p>Azután hálóterme párnáiból, szőnyegeiből máglyát rakott
<span class="pagenum"><a name="Page_207" id=
"Page_207">-207-</a></span> az ágyfülkében, arra a rabnő hulláját
ráfekteté s a máglyát felgyujtá.</p>
<p>Azzal fiát kézen fogva, a háztetőre felmenekült, onnan
kötélhágcsón a kertbe leereszkedett s futott vele végig a kerti
utakon, erőszakosan vonszolva maga után a reszkető, tántorgó
herczeget.</p>
<p>A bokrok között megzörrent valami, suttogás hangzott:</p>
<p>– Két asszony! Hadd fusson!</p>
<p>Senki sem bántotta őket.</p>
<p>A máglya pedig ez alatt az elhagyott hálótermet megtölté
füsttel; mikor az orgyilkosok betörték az ajtót, a füst egyszerre
lánggá változott s összeperzselé a berohanókat.</p>
<p>Mire el birták fojtani a tüzet, hogy az egész várat hamuba ne
döntse, a királyné hálóterme fekete katlanná volt kiégve; a hamu
között egy megfeketült csontdarabon meglelték a smaragdos gyűrűt s
azzal számoltak be Albohacennek:</p>
<p>– Ime itt van elsőszülötted, Boabdil!</p>
<p>Albohacen olyan gyászpompát rendezett elsőszülött fia tűztől
megmaradt csontjainak eltemetésére, a minő csak egy holt királyfit
s egy gyászoló királyapát megillet.</p>
<p>A gyászravatalt ő maga egy sánta lovon ülve kisérte, szürke
zsákzubbonyba öltözve, s a feje turbán és sisak helyett véres
kendővel volt bekötve.</p>
<p>A szép Zoraia is ott volt a temetésen, s palankinjából
kihajolva, több izben megmutatá a népnek, hogy szemei
könyeznek.</p>
<p>A granadai nép nem tudott még semmit a nagy
királyfigyilkolásról. Közötte azt a hírt terjesztették, hogy a
királyfiak anyjukkal együtt odaégtek a véletlenül kigyult
várba.</p>
<p>Mikor a királyi sírbolt ajtaját bezárták a vélt Boabdil herczeg
koporsója mögött, Albohacen leveté magát a földre, s szakállát a
porba keverve, üvölté fia nevét.</p>
<p>– Oh Boabdil! Oh én kedvencz fiam! Miért hagytál itt engemet?
<span class="pagenum"><a name="Page_208" id=
"Page_208">-208-</a></span></p>
<p>S öklével üté a kripta érczajtaját.</p>
<p>Ekkor egy vezér furakodott a gyászkiséreten keresztül
Albohacenig, Abu Said; vértezete csupa por, öltözete csupa rongy,
arcza csupa veriték s megrántva a király gyászköntösének bő ujját,
így szólt hozzá:</p>
<p>– Ne ütögesd olyan nagyon azt a kriptaajtót, király, s ne
kiabáld Boabdil nevét olyan hivogatva; mert ha csak az a
kivánságod, hogy feltámaszd őt e világra, az már megtörtént.
Boabdil megmenekült az anyjával álruhában s elfutott Cadixba s
onnan jön most rád, összegyüjtve az ellened lázított elégületlenek
hadait mindenünnen.</p>
<p>Albohacen a mit nem akart elhinni Abu Said szavainak, elhitte
egy pillanat mulva a köröskörül föltámadó népzajnak. Abdulah
küldönczei a sarkában jöttek Abu Saidnak, kinek kiséretét levágták,
s azok most Granada minden piaczán kihirdették a szörnytettet,
hogyan ölte le Albohacen, a Zoraia átkozott szép szemeiért,
valamennyi fiait, egyen kívül, a ki megmenekült, hogy boszút álljon
a többiért.</p>
<p>A nép mind az utczán volt most, a gyászpompát bámulni. A királyi
keserv töltötte el a nép szivét is, most az egyszerre megtudta,
hogy ez a keserv csak tettetés volt: a kit sírva kisérnek, az nem a
király fia, s a ki sírva kiséri, az a gyilkos.</p>
<p>A zendülés egyszerre lángra lobbant. Egy város, egy nép egyesült
ordítása kiálta halált Albohacen és Zoraia fejére.</p>
<p>Jó szerencséje volt a királynak, hogy kiséretében hozta magával
válogatott ötszáz vitézét: azok hirtelen kardra, lóra kaptak, maga
a király az élükre állt s ugyanazon gyászköntösben, korona helyett
a véres kendővel homlokán vágott fellázadt népe közé, utat törve
magának ki a városból. Vitézei kiszabadíták; de azt még sem
akadályozhaták meg, hogy a feldühödt nép a háztetőkről rothadt
gyümölcscsel és sárral ne hajigálja meg azt a palankint, melyben
Zoraiát vitték, a kinek átkozott nevétől viszhangzott egész
Granada. <span class="pagenum"><a name="Page_209" id=
"Page_209">-209-</a></span></p>
<p>S a míg a kivert király, ifju feleségével véresen, sárosan
menekült ki Granada egyik kapuján Castillo vára felé, az alatt
Alhama felől a másik kapun a nép üdvriadala mellett vonult be a
régi feleség, Aisah, a föltámadt Abduláhval.</p>
<p>A nép, első dühében, koronavesztettnek nyilvánítá a gyermekeit
legyilkoltató királyt s Abduláht emelte a trónra.</p>
<p>Albohacen pedig futott hivei maradványával Castillo vára
felé.</p>
<p>A Siera del Ballo hegyormaira fölérve, egy szemközt jövő
hadsereg fegyvereit látta villogni a sikon. Testvére Zogal jött
eléje csatakész dandárai élén.</p>
<p>– Jókor jösz! kiáltá elé Albohacen. A veszély nagy!</p>
<p>– Bizony nagy! mondá Zogal.</p>
<p>– Fiam föllázadt ellenem s elűzött.</p>
<p>– A fiad, Boabdil kicsiny ember. Kis ember: kis veszély! Hanem a
nagy veszély, a mi ellened jön, az, hogy Ferdinand, Castilia és
Arragonia királya jön rád minden hadaival. Hagyd te a szegény kis
Boabdilt most a királyi pálczával játszani s fordulj az igazi
ellenség felé.</p>
<p>Ferdinánd cselszövénye a legtökéletesebb volt. A szép Zoraia
édes mérges szerelmi suttogásai kétfelé szakíták a mór nemzetet,
Granada föllázadt saját királya ellen. Boabdil elűzte a trónról az
apját, tizenkét testvérének gyilkosát s most az egymással
meghasonlott mór nemzet két ellenséges táborra szakadva, pusztítja
egymást; most van az ideje rajtuk rontani és semmivé tenni
őket.</p>
<p>Ferdinánd előre készült e csapásra, hadai elhelyezve álltak
Granada határán, s a mint hirét vette Boabdil lázadásának,
egyszerre betört nagy haderővel, minden hadizenet nélkül, ürügyet
sem keresve, a granadai királyságba.</p>
<p>Igen jó volt a terv. Először semmivé tenni Albohacent, ki csak
félkézzel küzdhet most, mert másik karját otthagyta Granadában, s
aztán ha ez le lesz törve, elbánni a maradékkal. <span class=
"pagenum"><a name="Page_210" id="Page_210">-210-</a></span></p>
<p>Hanem egyet kifelejtett a számításból. Azt, hogy az a félkéz is
elég erős lehet őt megverni. Mikor Ferdinánd Jaen és Castilla
között rátalált Albohacen és Zogal mór hadaira, azok őt a reggeltől
estig tartó ütközetben úgy megverték, hogy Cordováig meg sem állt
futtában, s csak ott tudta összeszedni űzött hadait.</p>
<p>A granadai nép most látta, hogy mi volt rá nézve Albohacen?</p>
<p>Igaz, hogy kegyetlen volt saját fiaihoz, de nemzetét hősileg
megvédte. Utálták és imádták. Leköpték a nevét s aztán lecsókolták.
Átkozták és áldották egyszerre.</p>
<p>Aisah ekkor fölbiztatta királylyá tett fiát, Boabdilt, hogy ne
engedje mind apjának a babérokat! Ha elvette tőle a koronáját,
vegye el tőle a koszorút is. A castiliai király vert ellenség. Az
most össze van törve, megfélemlítve, sebeit kötözi. Jó lesz rajta
törni s folytatni az apa által megkezdett diadalt. Vegye fel apja
vértezetét, húzza ki apja kardját.</p>
<p>Hajh, de ha Boabdil megkapta az apja kardját, mit használt neki,
ha nem kapta meg az apja szivét? Mikor ő támadta meg Ferdinándot, a
kit Albohacen megvert: az az űzött ellenség visszafordult a fiu
ellen, kiverte a gyönge kézből a nehéz kardot, szétszórta a
tapasztalatlan vezér által kormányzott sereget, s magát a kis
Boabdilt is foglyul ejté, a ki még futni sem volt elég ügyes.</p>
<p>Csak Boabdil gyönge szive s gyönge karja volt az oka, hogy
Ferdinánd győzött. Őt magát testőrcsapatjával együtt elfogták, de
vert seregét még a csatatéren összeszedte alvezére Ilhami s a
Guadajoz tulsó partján ismét hadirendbe állítá.</p>
<p>Ekkor megérkezett Cordova alá Albohacen serege is.</p>
<p>Három hadsereg egyszerre egy csatatéren, melyeknek mindegyike
külön ellensége a másik kettőnek.</p>
<p>Csak abban válogatnak épen, hogy kettő-kettő közül melyik a
keserűbb?</p>
<p>Albohacen választott. <span class="pagenum"><a name="Page_211"
id="Page_211">-211-</a></span></p>
<p>Oda küldé Ferdinándhoz a hírnököt, Yaime lovagot, ez
izenettel:</p>
<p>«Te menj haza békével: téged nem támadlak meg. Ha akarod, leszek
olyan jó barátod, a milyen jó voltam ellenségnek.</p>
<p>Add ki nekem elfogott fiamat, a gyáva Boabdilt. És az elfogott
mór lázadókat, kik az én alattvalóim. Azt is tudatom, hogy mit
akarok velük. A közharczosokat megtizedeltetem, a vezérek sorsot
húznak, egy fehérre egy feketét. Gyáva Boabdilnak pedig választást
engedek e négy között: vagy lemossa vérével gyalázatát, vagy
belefojtatja azt a vízbe, vagy eltemetteti a föld alá, vagy hamuvá
égetteti azt a máglyán. Választhat. Te pedig menj békével a te
országodba vissza. Én aztán majd megverem a lázadóim táborát
jobban, mint te megverted.»</p>
<p>Kegyetlen izenet volt. Nagyobb kegyetlenség lett volna ráállni.
De Ferdinánd még annál is nagyobb kegyetlenséget követett el.</p>
<p>Ha kiadta volna Boabdilt és fogoly társait, hát azokat megölette
volna Albohacen, aztán a lázadóknak fejére csapva, visszahódította
volna az engedelmességre s a kétfelé szakadt mór nemzet ismét
egygyé lett volna. A megölt királyfi vére fölött majd kizöldült
volna a fű, de nem zöldült volna ki az Alhambra márványudvarán!</p>
<p>Ferdinánd maga elé hozatta Boabdilt, s aztán az ő hallatára
mondatá el Yaime lovaggal a kis király előtt Albohacen nehéz
izenetét.</p>
<p>Akkor aztán szelid tekintettel fordult Boabdilhoz.</p>
<p>– Hallottad, Abdulah, Albohacen izenetét. Már most válaszsz. Az
én fiam akarsz-e lenni, vagy Albohacené?</p>
<p>E szóra rémületes sikoltással veté magát a reszkető Boabdil
Ferdinánd pánczélos keblére s annak hosszú palástjába igyekezett
betakarózni.</p>
<p>– Atyám! Atyám!</p>
<p>– Hallottad, Yaime lovag, szólt Ferdinánd király, vaskeztyűs
kezével megsimogatva Boabdil fejét. Mondd meg <span class=
"pagenum"><a name="Page_212" id="Page_212">-212-</a></span>
Albohacennek, hogy a saját fiamat csak nem adhatom ki az ő
boszujának.</p>
<p>A nyomorult kis király sírva csókolta a vaslemezeket Ferdinánd
kezén, s igyekezett szívdobogást találni a pánczélja alatt.</p>
<p>– Hanem ez nem végződik a könyekkel, édes fiam; mondá Ferdinánd,
mikor egyedül maradt a kis királylyal. A hűség hűséget követel.</p>
<p>– Híved és szövetségesed leszek egész népemmel együtt. A te
ellenséged az én ellenségem lesz, ha véremből való vér volna is. A
merre te fordulsz arczczal, én is arra fordulok; s a hova indulsz,
ott oldaladon állok.</p>
<p>– Sokat igérsz. Vajjon megtartod-e?</p>
<p>– Esküvel pecsételem meg!</p>
<p>– De mire esküszöl?</p>
<p>– A prófétára és az Alkoránra.</p>
<p>– A te prófétád nekem nem prófétám, a te Alkoránod előttem nem
szent könyv. Az én czimem «a legkatholikusabb király»; hitem tiltja
más esküt elfogadni, mint a keresztre tett esküt.</p>
<p>Boabdil megdöbbent:</p>
<p>– Akkor többet kivánsz tőlem, mint Albohacen apám; mert azt
kivánod, hogy járjak meghalva a földön. Hiszen ha népem megtudja
azt, hogy én a te szent jelvényedre esküdtem meg, akkor én a nép
előtt halva vagyok, holt kutya vagyok.</p>
<p>– Nem fogja megtudni, s te élő király maradsz. Ez eskütétel csak
kettőnk között történik.</p>
<p>– A falaknak füleik vannak.</p>
<p>– Olyan helyen fog végbemenni az eskü, a hol emberi szem meg nem
lát, emberi fül meg nem hallja beszéded, mi kettőnkön kívül. A
Gudajoz közepén van egy kis kopár sziget. Egyetlen bokor nincs
rajta, a hová valaki elrejtőzhessék. Ott állíttatok fel egy sátort.
Ketten két külön csónakon oda evezünk s kiszállva, a csónakokat
visszaküldjük. A sátorba lépve, annak függönyeit lezárjuk, s akkor
azt, <span class="pagenum"><a name="Page_213" id=
"Page_213">-213-</a></span> a mi odabenn történni fog kettőnk
között, nem látja és nem hallja senki. Gondolkozzál ezen holnap
hajnalig s akkor határozd el, hogy velem jösz-e, vagy Albohacenhez
mégy?</p>
<p>Szegény kis Boabdil! Jobban félt a haláltól, mint a
megaláztatástól. Reggelig megalkudott királyi büszkeségével,
muzulmán hitével s azt izené Ferdinánd királynak, hogy őt fogja
követni.</p>
<p>Tudta azt Ferdinánd jól; már készen is állt a sátor a
homokszigeten. Furfangos alkotmány volt. Függönyei úgy voltak
felrakva, hogy egy zsinorbog feloldására köröskörül a földre
hulljanak.</p>
<p>A sátor közepén volt felállítva az oltár a kereszttel és a
kitárt evangeliummal.</p>
<p>A két király megérkezett két külön csónakon, s belépett a
sátorba, mely bezáródott mögöttük.</p>
<p>Senki sem volt jelen a szigeten.</p>
<p>Hanem a Guadajoz két partján fel voltak állítva hadirendbe a mór
és spanyol hadak, hogy legyenek tanui a két király
szövetségkötésének.</p>
<p>Az, hogy mire esküdtek kölcsönösen, kiki a maga hitére? maradjon
örökre titok.</p>
<p>Ferdinánd diktálta az esküt a mór kis királynak, s míg ez rebegő
ajkkal mondá azt utána, megrántá a zsinórt megfeszítő bogot, s arra
egyszerre lehullt köröskörül minden lepel a sátorról s a két sereg
a folyam két partján ott látta Boabdilt az oltár előtt térdepelni,
kezét a keresztyének szent evangeliumára téve.</p>
<p>Az egész mór sereg, mely Boabdil hive volt, láthatta kis
királyát térdepelni a kereszt előtt! S még a kereszt, ha ellenséges
jelvény volt is, de szent jelvény: Istent jelent. De térdelni az
idegen király lábánál! A megvert ellenség lábainál, a kit a vén mór
király, Albohacen, úgy űzött maga előtt, mint az oroszlán a
tevecsordát!</p>
<p>Ezzel a ravasz csapással Ferdinánd megverte mind a két
ellenséget: Boabdilt is, Albohacent is. <span class=
"pagenum"><a name="Page_214" id="Page_214">-214-</a></span></p>
<p>Albohacen meg volt verve az által, hogy Boabdil a maga
seregeivel Ferdinándhoz csatlakozott; de ezzel önmagát is megverte
Boabdil nagyon.</p>
<p>Az öreg mór király visszahuzódott hegyei és várai mögé; Abdulah
hazament seregével Granadába, Ferdinánd magukra hagyta őket. Most
már el volt vetve a mag: csak várni kellett, míg a vetés kalászba
megy.</p>
<p>A nyilvános megaláztatás után nem volt Abdulahnak maradása
Granadában.</p>
<p>Nem bántották őt, csak megvetették. Nem lázadtak föl ellene,
csak kerülték a palotáját. Ha kilovagolt az utczára, nem kelt föl
előtte senki, nem üdvözölte a nép, csak a háta mögött kiáltá utána
egy-egy félig sajnálkozó, félig gúnyolódó hang a melléknevét; de
nem a hajdanit, a kegynevet: nem azt, hogy «Boabdil»; hanem az
ujabbat: azt kiálták utána, hogy «ott megy a Zogojbi!»</p>
<p>«Zogojbi» azt jelenti, hogy «kis boldogtalan».</p>
<p>Ez a gúnynév elég volt arra, hogy Boabdilt megfoszsza a
koronájától.</p>
<p>Ennek a fiatal fejedelemnek olyan vékony pókfonalakból volt
szőve a kedélye, mint egy érzékeny lánykának, őt egy sértő szóval
is el lehetett űzni.</p>
<p>Éjszaka, anyjával együtt elszökött királyi palotájából, elfutott
a tengerpartra, Almeriába, ott felvette őt Ferdinándnak egy hadi
gályája. Hová menekülhetett volna jobb helyre, mint egykori
ellenségéhez, második atyjához?</p>
<p>A granadai nép csak a szökés utáni nap vette észre, hogy király
nélkül maradt.</p>
<p>Ekkor eszébe jutott az elűzött király: a hajdani hős, a
dicsőséggel ismerős. Azt most visszahivta.</p>
<p>Albohacen újra elfoglalta a trónt s kezébe volt letéve a mór
nemzet sorsa. Új századokat adhatott annak életéhez.</p>
<p>De gondoskodva volt róla, hogy azt ne tehesse.</p>
<p>Ott volt mellette a legszebb asszony alakjába öltözött
<span class="pagenum"><a name="Page_215" id=
"Page_215">-215-</a></span> dæmon, Zoraia, a «hajnalcsillag!» Igen,
«esthajnalcsillaga» a mór nemzetnek, a kit Izabella ármányos
cselszövénye küldött oda egy nép megrontására.</p>
<p>Ezek a szép szemek addig sirtak-ríttak, ezek a szép ajkak addig
sugtak-búgtak, a míg a vén király jó eszét elvették. Zoraia rávette
a királyt, hogy fogja üldözőbe az elfutott Boabdil egykori hiveit,
mert a míg azok ki nincsenek irtva, addig az ő trónja ingadozik s
Zoraia kis fia nem fog arra feljutni soha. Pedig a kis poronty már
olyan nagy volt, hogy magától fel tudott mászni a trón lépcsőjén,
dajka segítsége nélkül. Ennek a kedvéért érdemes volt egy éjjel
álmaikban meglepetni Granada békés polgárait, kik Boabdil
trónraültetésében gyanusok voltak, s leöletni szinét-javát a mór
népnek.</p>
<p>Zoraia még tovább feszítette az ideget. Az első vérfürdő után
még szaporodott az elégületlenek száma. Zoraia kipéczézte azokat, a
kiket gyülölni valami oka volt, s újja hegyén volt a halál; a kire
rámutatott, az holt ember volt.</p>
<p>Egyszer aztán túlfeszült az ideg, ketté törött az íj: a
felboszantott nép üszköt, fejszét ragadt, megrohanta a király
palotáját s másodszor is elűzte Albohacent Granadából.</p>
<p>A vén hős, Zoraiával és kis gyermekével együtt az éj sötétében
menekült a zápor és vihar közepett, kisérve a futását védő vitéz
testőr-csapat által. Reggelre egy várához ért, melynek felvonó
hidja parancsára leszállt előtte. Mikor a vár udvarára benyargalt,
azt kérdé az elésiető várnagytól:</p>
<p>– Micsoda vár ez?</p>
<p>– Ez a te Arduán várad, felelte neki a várnagy.</p>
<p>– Csak ide ne jöttünk volna! dörmögé a király összeborzadva.</p>
<p>Abban a várban ölték meg az ő parancsára, Zoraia kivánatára, az
ő tizenkét fiát. A derék tizenkét fiut!</p>
<p>No de semmi. Megmaradt még a tizenharmadik: az <span class=
"pagenum"><a name="Page_216" id="Page_216">-216-</a></span>
egyedüli gyáva, a kinek a szégyene olyan nagy, hogy a többi
tizenhárom számára mind elég szemfödélnek.</p>
<p>– Akarjátok-e, hogy ismét Boabdil legyen a királytok? Kérdé
Albohacena a várőrségtől.</p>
<p>Azok csak e nevet dörmögték vissza: «Zogojbi».</p>
<p>Elég már annak ez az egy szó, hogy verve legyen.</p>
<p>– Akkor gyűjtsétek össze hiveim hadát, parancsolá a király,
menjen gyors futár Zogál öcsémhez, hogy siessen segélyemre: a
Zogojbi Ferdinánd oltalama alatt fog visszatérni. Előbb megverjük a
castiliait, azután megtörjük a granadai lázadókat.</p>
<p>Másnap estig már tekintélyes sereg csoportosult össze Arduan
várában a környékben lakó hű saracen nemzetségből, kik inkább
akarták trónon látni Albohacent minden kegyetlenségévél, mint a kis
Zogojbit minden szelidségével.</p>
<p>Másnap reggel nagyon sokára talált felkelni az ő hajnalcsillaga
s addig nincsen reggel.</p>
<p>Mikor Albohacen fel akart öltözni, nem találta sem az öltöztető
szolgáját, sem a borbélyát, sem a medencze hordóját, egyedül
kellett felöltöznie.</p>
<p>Kiment, hogy megdorgálja a rest népet és valamennyi termét mind
üresen találta. Egy ajtónálló sem volt ott.</p>
<p>A folyosóra ment, onnan az udvarra. Egy csatlós, egy testőr sem
ácsorgott sehol. A nagy kaszárnyatermekben egy harczos sem volt, az
istállókban sehol egy lovász, de még egy paripa sem volt. A felvonó
hid le volt eresztve, a kapu nyitva. Maga a toronyőr is
hiányzott.</p>
<p>– Hová lettek? Kérdezé a visszhangzó falaktól.</p>
<p>– Hahahá! hangzott egyszerre a gúnykaczaj a várkastély lapos
tetejéről, s Albohacenre a bolondja csörgőssipkás feje bólongatott
alá; fogadjunk, komám, egy marék likas mogyoróba, hogy kitalálom
mit keressz? azt keresed, hogy hová lettek a vitézeid, ugy-e?</p>
<p>– Hová lettek a vitézeim? kérdé a bolondtól a király.</p>
<p>– Szárnyaik keltek; elrepültek. <span class="pagenum"><a name=
"Page_217" id="Page_217">-217-</a></span></p>
<p>– Merre? Hová?</p>
<p>– A hová te soha sem jutsz, ha csak repülni nem tanulsz:
Granadába.</p>
<p>– Boabdilhoz? A Zogojbihoz?</p>
<p>– Nem Boabdil hivására mentek; hanem Zogáléra. Öcsédet, a hőst
kiáltotta ki a mór nemzet királyának, s minden sereged melléje
állt.</p>
<p>– Hát senki sem maradt e várban velem, csak te?</p>
<p>– Óh én sem maradok itt veled; de azért maradnak itt elegen, a
kik nem maradnak el tőled e várban. A zöld teremben ott találod a
kis Zehrot, a ki most tanulja a dajkájától az apa, anya nevét
kimondani. Szolgáid, hogy még jobban tudjon beszélni, még egy
szájat nyitottak a szíve fölött, most kettős gagyogását hallod. Ha
az ablakon kinézesz a sánczárokba, ott találod a kis játékos Yotát,
a mint a zörgetyüjével a patkányok között királyosdit játszik.
Eutymi a jó tanuló fiu ott függ a sárga terem boltozatáról lecsüggő
selyem zsinóron, s olvas neked bölcs szúrákat az Alkoránból. Orkán,
szegény, a ki beteg, ott nyög a lefüggönyözött kamrácskában,
megláthatod, ha betekintsz. Jubám a hátad mögött jár, a mikor a
folyosón végig mégy, s a palástodba takarózik, hogy a gyilkosok meg
ne találják. Harunt előidézheted a kandallóból; csak szítsd fel a
tüzet alatta, mindjárt leszáll. Caabost, a versirót az erkélyen
találod, a mint fej nélkül irja a verseit. A feje előtte áll, s
diktálja a kezének, mit irjon? Benzaráht, az alchymistát, megleled
a műhelyében: aranyat főz, s az olvadt érczet iszsza s nagyokat
rikkant mámorában az aranyitaltól. Yohaya fiadat keresd a boros
hordókban: meghallod a neszét, mikor bugyborékol. De ha Abderám és
Aliben szobáiba lépsz, előre tartsd a pajzsodat, mert azok karddal
csapkodnak maguk körül. Hanem Abdala fiadat aztán megtalálod két
helyen is, fele itten, fele ottan a hogy ketté fürészelték. Ez lesz
a te társaságod, Albohacen! és senki más, mert én is itt hagylak:
elröpülök. Ha meg akarsz innen szabadulni, tanulj repülni, a hogy
én. <span class="pagenum"><a name="Page_218" id=
"Page_218">-218-</a></span></p>
<p>Azzal a vártető magasáról leveté magát a bolond a mélységbe. Nem
volt több szüksége a mór királynak bolondra, elég bolond volt ő
maga.</p>
<p>Albohacen meggyőződöt róla, hogy egyes-egyedül hagyták Arduan
várában, Zoraiával és kis gyermekével, a kik miatt annyit
föláldozott! Az egész országát.</p>
<p>S a bolond igazat mondott neki. – A mint végig járta az üres
termeket, lassankint megnépesültek azok ijesztő kiséretekkel,
megöletett fiainak rémalakjai jöttek elő minden zugból, minden
kinyitott ajtón szemben találkozott velük, nyögésük, fuldoklásuk
halálsikoltásuk hangzott eléje mélységből és magasságból. – Ez
megfosztá eszétől.</p>
<p>Zoraia, kinek szép szemei okozták ezt a nagy romlást, rémülve
vette észre, hogy ő egy tébolyodottal van bezárva egyedül egy
puszta várba. Rá akarta beszélni Albohacent, hogy meneküljenek
onnan.</p>
<p>– Hová?</p>
<p>El a tengeren túl, Afrikába, hol Fez Marocco fajrokon népe még
kész fegyvert fogni az elűzött király mellett s uj szaraczén haddal
fog átkelni a Geber-al-Tarik szoroson.</p>
<p>Ez a gondolat még fölélénkíté Albohacen lelkét tompa
őrjöngésből. Zoraia pedig bizonyosan azt tervezé, hogy ha egyszer
ráveheti Albohacent, az őrültet, hogy üljenek lóra s fussanak
innen, akkor majd úgy ejti az utazást, hogy a castiliai határon
bukkanjanak ki s ott azután majd hazatér kiküldő asszonyához,
Izabellához, s beszámol neki az elhozott királyi férjjel: «íme, én
elvettem az eszét, te vedd el a koronáját!»</p>
<p>Albohacennek őrültségét egészen másfelé fordítá Zoraiának ez
ötlete.</p>
<p>– Átmegyünk Fezbe, a hol a mórok paripái nem futnak, hanem
repülnek. Mért ne repülnének? Ha a gálya repülhet a víz felett,
miért ne repülhetne a mén a föld felett? Akkor ezek a rémek sem
jöhetnek utánam. Hisz ezek oda vannak tapadva ahhoz a helyhez, a
hol a vérük <span class="pagenum"><a name="Page_219" id=
"Page_219">-219-</a></span> kifolyt. Ide vannak kárhoztatva e falak
közé. A szabadba nem jöhetnek ki.</p>
<p>S hogy bebizonyítsa, hogy legyilkolt fiai nem mehetnek utána a
szabad ég alá, felvezette magával Zoraiát és kis gyermekét a
várpalota tetejére.</p>
<p>– Lásd! Elmaradtak tőlem! Tiltva van nekik a napfényben
megjelenni.</p>
<p>Azután szétnézett maga körül onnan a magasból. Őrült képzelete
benépesíté körüle a vidéket.</p>
<p>– Az ott a Geber-al-Tarik tengerszorosa, a hol Tarik vezér
hatszáznegyven év előtt átkelt a mór harczosokkal. Látom a
vitorláikat repülni a kék víz felett. Már a partra szállnak.
Tizennégyezer harczos, pánczéllal, pajzszsal, kócsagos sisakkal.
Minden paripának négy szárnya van. Hallod, hogy süvöltenek a
légben? Orrlyukaikon tűzsugár lövell elő. Hallod a prüszköléseiket?
Hallod, a mint csengenek a kengyelvashoz ütődő szablyák? hogy
pendül az íj a kilőtt nyil után? – Repüljünk eléjük.</p>
<p>Azzal felragadta két felől két izmos kezével Zoraiát és kis
gyermekét s leveté őket a szédítő magasból.</p>
<p>A kis királyfi ugyanabba az árokba hullott alá, – kezében a
zörgetyüje, – a melybe a játékos Yotát ledobták s most már aztán
osztozhattak egymással – a patkányok birodalmán.</p>
<p>Albohacen pedig nem nézett utánuk; hanem csak fel az égbe, el a
messzeségbe: onnan jöttek felé tízezrei a szárnyas lovasoknak.</p>
<p>– Én is közétek repülök! kiáltá, s neki indult, a hogy a bohócza
megtanítá a repülésnek. – Még most is repül; mert az Al-Haviját, a
hetedik pokol messze van. Arra pedig ki volna jobban érdemes, mint
az a király, a ki elvesztegette nemzetét, népének országát,
boldogságát – egy halavány asszonyi arcz szép szemeiért.</p>
<p>Gyorsan következik a vég! Minden veszni induló nemzetet azzal
ver meg az Isten, hogy mikor legnagyobb veszedelme következik el
rá, akkor egymás között veszíti össze. <span class=
"pagenum"><a name="Page_220" id="Page_220">-220-</a></span></p>
<p>A mórok nem tudtak egymásnak megbocsátani. Nem gyűlöltek már
senkit olyan nagyon mint egymást, nem harczoltak már senki ellen
olyan jól, mint egymás ellen. Két pártra szakadva, mind a két fél a
másikat nevezte árulónak, bitorlónak, zsarnoknak s dühítette a maga
hiveit a saját faja ellen. Mind a két fél azt állította, hogy az
ország nyomoruságát a másik fél idézte elő. Mind a két fél tapsolt
a kárörömtől, ha versenytársa a közös ellenség előtt kudarczot
vallott.</p>
<p>S a közös ellenség, a castiliai, folytatta a maga művét, mint a
hogy a csillagász kiszámítja az aspectusokat. A hozzá menekült
Boabdilt segítette nagybátyja Zogál ellen. A nyilt csatában Granada
előtt spanyol lovagok harczoltak a mórok sorai között, döntő
csapatokban. Csak két királyi sarja volt még az ős Barmeczidáknak,
a kik egész néptörzs voltak, mielőtt Izabella a szép Zoráiát oda
küldé hozzájuk. Most ez a kettő, a két utolsó egymás ellen
harczolt. És harczolt addig, a míg az egyik elesett. Az Zogál volt,
az utolsó hős. Más krónikaírók azt állítják, hogy a vesztett csata
után átmenekült Afrikába. Mindegy az. Csak elveszett, ha élve, ha
holtan.</p>
<p>Boabdil, a Zogojbi diadalmasan vonult be ősei királyi városába;
egyedüli unokája a nagy mór királyoknak. Most már senki sem jött –
ön nemzete közül – koronáját elvitatni tőle.</p>
<p>Hanem eljött a «segítő», a szövetséges társ: Ferdinánd.</p>
<p>Mikor Boabdil, a Zogojbi, ősei királyi városába beült, akkor azt
mondá neki a szövetséges: «ki innen! – ez az enyim, – te magad is
az enyim vagy!»</p>
<p>Ekkor nyiltak fel a Zogojbi szemei. Ekkor hangzott végig az
ébredés jajkiáltása az egész mór nemzeten: «Fel, kardra, lóra,
bástyára! egyesülj nép a közös ellenség ellen!»</p>
<p>Késő volt már. Az önmagától szétzilált nemzetnek nem volt magva
többé. Hőseinek szine-virága megölve, önkezétől szétszórva a
tengeren túl. A vas ellenség pedig <span class="pagenum"><a name=
"Page_221" id="Page_221">-221-</a></span> szorosra húzta az
áttörhetetlen gyűrűt az utolsó menedék, Granada körül.</p>
<p>Minden védelem hasztalan volt. Ferdinánd nem rohanta meg a
bástyákat, hogy alkalmat adjon a móroknak hősi küzdelemben végezni
történetüket; csak kapuikat zárta el s mikor kiéheztette őket,
akkor megengedte nekik, hogy rakják le a fegyvereiket a győztes
lábaihoz, a ki megverte őket – egy szép asszony szép szemeivel.</p>
<p>Boabdilnak a békekötésnél meghagyta Ferdinánd királyi czímét és
gazdag évdíjat biztosított számára.</p>
<p>De Boabdilt soha se hítta többé királynak senki. Akármerre
járt-kelt hajdani birodalmában, mindenki, a kivel találkozott,
ezzel a névvel köszönté: «Zogojbi!»</p>
<p>Egy évnél tovább nem birta ezt elviselni; otthagyta roppant
birtokait Ferdinándnak, palotáit, uradalmait eladta 800 ezer
aranyért s átköltözött Afrikába, a honnan ősei kijöttek: Fezbe.</p>
<p>Egy ütközetben, a mit a feziek a marokkói császár ellen vívtak,
egy szakálltalan, csaknem leányarczú lovagot láttak vívni a
legdühösebb harcz tömkelegében, ki vézna termetét meghazudtolá
rettenthetlen bátorságával s ott sebektől elborítva elesett.</p>
<p>Mikor a bey elé vitték, az ráismert.</p>
<p>– Szegény Boabdil! A Zogojbi!</p>
<p>… Ez volt a vége a mórok hétszáznyolczvankét esztendeig tartott
dicsőséges uralmának Európában.</p>
<p>Ferdinánd győzött, Izabella győzött, az igaz hit győzött. A
mórok nem uralkodtak többé Spanyolországban.</p>
<p>De mielőtt történetünk véget érne, még egy alakhoz kell
viszatérnünk, a kit el is felejtettünk már talán, mint a hogy
elfelejtette őt a maga idejében az egész világ.</p>
<p>Gondoljunk vissza arra a kis királyleányra, a kit nyolcz
esztendős koráig hatszor férjhez adtak, hol nagyapákhoz, hol
unokákhoz, ma született s még ezután születendő herczeghez; egyszer
megkoronázták, másszor fattyúnak nyilvánították, s utoljára
bezárták egy kolostorba. «Johanna <span class="pagenum"><a name=
"Page_222" id="Page_222">-222-</a></span> testvér» még most is él,
midőn Ferdinánd, egykori üldözője és meggyalázója, majd apósa, majd
násznagya, majd vőlegénye, majd börtönőre, elfoglalta Granadát.</p>
<p>A cselszövő királyné, Izabella, nem soká örülhetett diadalának.
A halál nagyobb úr még a királyoknál is.</p>
<p>És Izabella halálával az a veszedelem szakadt Ferdinánd király
fejére, hogy előkerült Fülöp nagyfejedelem, visszakövetelni a
castiliai királyságot, a mi Izabelláé volt, s Fülöpöt illette meg,
ki neje («őrült Johanna») után a királyné törvényszerinti örököse
volt.</p>
<p>Ez ellen nem volt, csak egy segítség.</p>
<p>Az özvegy király számára ott volt a kész menyasszony a cerimberi
zárdában, a kit Johanna testvérnek hívnak. Ennek még közelebb joga
van a castiliai trónhoz, mint Izabellának volt, fel tehát
leánykérőbe!</p>
<p>Az új menyasszony ugyan már negyvenöt éves, harminczhét év óta a
Krisztus eljegyzett mátkája, nem is szép már. Azonkívül az ország
rendei is kimondták rá, épen Ferdinánd követelésére, hogy fattyú.
De ez mind nem tesz semmit. Egy kis piros festék megfiatalít
azonnal; a pápa nincs messze: engedélyt ád egy apáczafejedelemnőnek
a férjhez menetelre, ha kell. Dom Emmanuel, a portugall király,
kinek országában lakik a menyasszony, kiadja őt, ha erősen kérik s
az ország rendei írnak arany tintával egy másik pergamentre
határozatot, mely Johannát törvényes királyi utódnak
nyilvánítja.</p>
<p>Minden készen is volt már: pápai engedély, királyi adott szó,
piros festék és arany tinta, csak egyen mult: magán a
menyasszonyon; Johanna testvér azt felelte: «én nem leszek földi
király felesége!»</p>
<p>S ezen az egy szón szétomlott az egész fényes építmény, a mit
Ferdinánd annyi vérrel, annyi csonthalommal összealkotott.</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> «Harczol minden
szerelmes.» – «Szerelmes minden harczos.»</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Valószinűleg török
emlékű táncz ez: «dzsindzsi» törökül azt teszi, hogy «láncz».</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> Legkisebb rézpénz a
Szepességen – hajdan.</p>
<p><a name="Footnote_4" id="Footnote_4"></a> <a href=
"#FNanchor_4"><span class="label">4)</span></a> Felaprózott
lenmagpogácsa az olajütő sutúból.</p>
</div>
</div>
<hr class="chap" />
<p><span class="pagenum"><a name="Page_223" id=
"Page_223">-223-</a></span></p>
<h2>TARTALOM.</h2>
<ul class="TOC">
<li>Az apja fia</li>
<li class="li2">Párbaj a hajdankorban <span class="ralign"><a href=
"#Page_1">1</a></span></li>
<li class="li2">Az apja leánya <span class="ralign"><a href=
"#Page_10">10</a></span></li>
<li>Láda! Kérnek! Jösz-e? <span class="ralign"><a href=
"#Page_80">80</a></span></li>
<li class="li2">Az őrpata <span class="ralign"><a href=
"#Page_88">88</a></span></li>
<li class="li2">A libapásztor <span class="ralign"><a href=
"#Page_91">91</a></span></li>
<li class="li2">Ma adjak-e ki kenden vagy holnap? <span class=
"ralign"><a href="#Page_99">99</a></span></li>
<li class="li2">Kerülj csak haza <span class="ralign"><a href=
"#Page_103">103</a></span></li>
<li class="li2">A lakadalmas menet <span class="ralign"><a href=
"#Page_107">107</a></span></li>
<li>Fejedelem és Fra Diavolo <span class="ralign"><a href=
"#Page_116">116</a></span></li>
<li>Száz leány egy rakáson</li>
<li class="li2">A fekete album <span class="ralign"><a href=
"#Page_148">148</a></span></li>
<li class="li2">Nászutazás Világosig <span class="ralign"><a href=
"#Page_150">150</a></span></li>
<li>Romano csibakéro sziklaribe <span class="ralign"><a href=
"#Page_168">168</a></span></li>
<li>Az utolsó mór királyok <span class="ralign"><a href=
"#Page_192">192</a></span></li>
</ul>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_35">35</a></td>
<td>között, kogy</td>
<td>között, hogy</td>
</tr>
<tr>
<td class="tdr"><a href="#Page_109">109</a></td>
<td>meg, bogy</td>
<td>meg, hogy</td>
</tr>
<tr>
<td class="tdr"><a href="#Page_114">114</a></td>
<td>a püspököt,</td>
<td>a püspököt.</td>
</tr>
<tr>
<td class="tdr"><a href="#Page_169">169</a></td>
<td>legtitkosabb godolatainkat</td>
<td>legtitkosabb gondolatainkat</td>
</tr>
<tr>
<td class="tdr"><a href="#Page_170">170</a></td>
<td>dicsőség?»</td>
<td>«dicsőség?»</td>
</tr>
<tr>
<td class="tdr"><a href="#Page_182">182</a></td>
<td>«Herr General«-nak</td>
<td>«Herr General»-nak</td>
</tr>
<tr>
<td class="tdr"><a href="#Page_217">217</a></td>
<td>tartsd a pajzsodat</td>
<td>tartsd a pajzsodat</td>
</tr>
<tr>
<td class="tdr"><a href="#Page_222">222</a></td>
<td>níncs messze</td>
<td>nincs messze</td>
</tr>
<tr>
<td class="tdr"><a href="#Page_222">222</a></td>
<td>ferjhez menetelre</td>
<td>férjhez menetelre</td>
</tr>
</table>
</div>







<pre>





End of the Project Gutenberg EBook of Még egy csokrot, by Mór Jókai

*** END OF THIS PROJECT GUTENBERG EBOOK MÉG EGY CSOKROT ***

***** This file should be named 56740-h.htm or 56740-h.zip *****
This and all associated files of various formats will be found in:
        http://www.gutenberg.org/5/6/7/4/56740/

Produced by Albert László from page images generously made
available by the Google Books Library Project

Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org



Section 3. Information about the Project Gutenberg Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
